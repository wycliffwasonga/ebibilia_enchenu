\id MAT 41-MAT.USFM, Ebibilia Enchenu, Ekegusii
\ide UTF-8
\h Matayo
\toc1 Matayo
\toc2 Matayo
\toc3 Mat
\mt1 ENCHILI BUNA ERIKIRE NA
\mt1 MATAYO
\c 1
\s1 Chisokoro ne chisokororia chia Yeso
\r (Luk 3:23-38)
\p
\v 1 Oyo noro omoroberio bw'ororeria rwaye Yeso Kristo, omwana o Daudi, omwana o Ibrahimu.
\v 2 Ibrahimu akaibora Isaka, na Isaka akaibora Yakobo; na Yakobo akaibora Yuda na abamwabo,
\v 3 na Yuda akaibora Peresu na Zera ase Tamari, na Peresu akaibora Hezironi, na Heziron akaibora Aramu,
\v 4 na Aramu akaibora Aminadabu, na Aminadabu akaibora Nashoni, na Nashoni akaibora Salimoni,
\v 5 na Salimoni akaibora Boazi ase Rahabu, na Boazi akaibora Obedi ase Rutu, na Obedi akaibora Yese,
\v 6 na Yese akaibora omoruoti Daudi. Na Daudi akaibora Sulemani ase oyio orenge omokungu o Uria,
\v 7 na Sulemani akaibora Rehoboamu, na Rehoboamu akaibora Abiya, na Abiya akaibora Asa,
\v 8 na Asa akaibora Yehosafati, na Yehosafati akaibora Yoramu, na Yoramu akaibora Usia,
\v 9 na Usia akaibora Yotamu na Yotamu akaibora Ahasi, na Ahasi akaibora Hezekia,
\v 10 na Hezekia akaibora Manase, na Manase akaibora Amoni, na Amoni akaibora Yosia,
\v 11 na Yosia akaibora Yekonia na abamwabo ekero ki'ogosakorwa na okong'anyigwa gochia Babeli.
\v 12 Na nyuma y'ogosakorwa na okong'anyigwa gochia Babeli, Yekonia akaibora Salatieli, na Salatieli akaibora Serubabeli,
\v 13 na Serubabeli akaibora Abihudi, na Abihudi akaibora Eliakimu, na Eliakimu akaibora Azoro,
\v 14 na Azoro akaibora Zadoki, na Zadoki akaibora Akimu, na Akimu akaibora Eliudi,
\v 15 na Eliudi akaibora Eleazari, na Eleazari akaibora Matani, na Matani akaibora Yakobo,
\v 16 na Yakobo akaibora Yusufu, omosacha o Mariamu oyo oiborete Yeso, oyokorokwa Kristo.
\v 17 Na ebigori bionsi korwa Ibrahimu goika Daudi nigo biarenge ebigori ikomi na bine: na korwa Daudi goika ogosakorwa na okong'anyigwa gochia Babeli nebigori ikomi na bine: na korwa ogosakorwa na okong'anyigwa gochia Babeli goika Kristo nebigori ikomi na bine.
\s1 Okoiborwa kwa Yeso
\r (Luk 2:1-7)
\p
\v 18 Okoiborwa kwa Yeso Kristo nigo kwarenge iga: Ekero Mariamu ng'ina ariereire boko na Yusufu, bataraikana ang'e, akarorekana ore morito ase Omoika Omochenu.
\v 19 Na omosacha oye Yusufu nigo arenge omonto omoronge, tarigetie komoa obosooku, akarengereria komotiga bobisi.
\v 20 Korende ekero arenge orengereretie aya, rora, omomalaika bw'Omonene akamochiera ase chindoto akamotebia, "Aye Yusufu, omwana o Daudi, toiroka koira Mariamu abe mokao, ekiagera oborito obwo bwatongirwe inda yaye nobw'Omoika Omochenu.
\v 21 Ere naibore omwana omoisia, nomoroke erieta riaye Yeso, ekiagera nere oratoorie abanto baye korwa ase ebibe biabo."
\v 22 Aya onsi nigo abeire, erinde riikerane eriakwanetwe n'Omonene ase omonwa bw'omobani,
\v 23 "Rigereria, omoiseke omwekungi nabe morito, erio naibore omwana omoisia, na erieta riaye narokwe Imanueli" (engencho yaye: Nyasae amo naintwe).
\v 24 Na Yusufu agachia koboka korwa ase chitoro, agakora buna achigetwe nomomalaika bw'Omonene; akaira mokaye,
\v 25 korende tiriaba komo goika kaiboire omwana omoisia; Yusufu akamoroka erieta riaye Yeso.
\c 2
\cp 2
\s1 Abanto abang'aini bagochia gokwania Yeso
\p
\v 1 Ekero Yeso aiboretwe aria Bethlehemu ya Boyahudi ase amatuko 'omoruoti Herode, rora, abanto abang'aini bakarwa ensemo ya moocha, bagacha Yerusalemu, bakaboria,
\v 2 "Ng'ai are oria oiborwa omoruoti bw'Abayahudi? ekiagera eng'enang'eni yaye ntwayeroche moocha; nigo twachire komosasima."
\v 3 Ekero omoruoti Herode achia koigwa aya agaichanigwa, na Yerusalemu yonsi amo nere.
\v 4 Erio kabasangereirie abakuani abanene na aborokia b'amariko, akababoria, "Ng'ai Kristo agocha koiborerwa?"
\v 5 Barabwo bakamoiraneria, "Nase Bethlehemu ya Boyahudi, ekiagera nabo yarigetwe nomobani,
\v 6 Naye Bethlehemu, ase ense ya Yuda, tori moke ase egati y'abanene ba Yuda, naki korwa asore aye nache omogambi orache koba Omorisia bw'abanto baane Abaisraeli."
\v 7 Erio Herode akarangeria abanto baria abang'aini bobisi, akarigia asebare ekeene nkero ki eng'enang'eni eria yarorekanete.
\v 8 Akabatoma goika Bethlehemu, akabatebia, "Genda morigie mono omwana oyio; kamoramonyore moche gontebia, nainche boigo ngende komosasima."
\v 9 Bagachia koigwa amang'ana 'omoruoti, bakagenda; na rora, eng'enang'eni eria baroche moocha ekabatang'ana, goika egatenena igoro aase omwana oria arenge.
\v 10 Ekero barora eng'enang'eni eria, bagaichorwa nomogoko omonene mono.
\v 11 Bagachia gosoa nyomba bakarora omwana amo na Mariamu ng'ina, bagatung'ama inse, bakamosasima; bagakunora chinibo chiabo, bakamokwaneria ebinto ebiya, etahabu, na ubani, na manemane.
\v 12 Erio kabakureirwe na Nyasae ase chindoto, tibairanera ase Herode, bakabwatia enchera eng’ao, bakagenda sobo.
\s1 Ogotamigwa kw'Omwana gochia Misiri
\p
\v 13 Ekero abanto baria bamanoire kogenda, rora, omomalaika bw'Omonene akaorokera Yusufu ase chindoto, akamotebia, "Imoka korwa aa, oire omwana na ng'ina, otame gochia Misiri, omenye aroro goika ngotebie, ekiagera Herode narigie omwana oyo anyare komoita."
\v 14 Ere akaimoka botuko, akaira omwana oria na ng'ina, akagenda Misiri,
\v 15 akamenya aroro goika Herode agakwa, erinde rinyare goikerana eriatebetwe n'Omonene ase omonwa bw'omobani, "Korwa Misiri nkarangeria omwana one."
\s1 Herode agoita abana ba Bethlehemu
\p
\v 16 Ekero Herode achia korora ng'a ochayirwe nabanto baria abang'aini, akaba nekeririanda ekenene mono, agatoma abanto goita abana abaisia bonsi abarenge Bethlehemu ne chinsemo chiaye chionsi, abakoorire emiaka ebere na abatarakoora emiaka ebere, koreng'ana nekero keria atebetigwe nabanto baria abang'aini.
\v 17 Ekero ekio rigaikerana eriatebetwe nomobani Yeremia,
\v 18 "Eriogi riaigurwe Rama, okorera na okweumia. Raeli nkoreera are abana baye, tancheti akirigwe,ekiagera tibaiyo."
\s1 Okoiranigwa kw'Omwana korwa Misiri
\p
\v 19 Ekero Herode akure, rora, omomalaika bw'Omonene akaorokera Yusufu aria Misiri ase chindoto, akamotebia
\v 20 "Imoka, oire omwana na ng'ina, mogende ase ense ya Israeli, ekiagera baria barenge korigia obogima bw'omwana bakure."
\v 21 Akaimoka akaira omwana amo na ng’ina, akagenda ase ense ya Israeli.
\v 22 Korende agachia koigwa ng'a Arikelau obekirwe oboruoti Boyahudi ase ribaga ria Herode ise, akaba nokoiroka ase okogenda aroro, korende erio gakureirwe na Nyasae ase okorota, akagenda ensemo ya Galili.
\v 23 Akagenda, akamenya omochie oyomo okorokwa Nazareti, rinyare goikerana eriatebetwe nababani, "Igo ararokwe Omonazareti."
\c 3
\cp 3
\s1 Yohana Omobatisi na amang'ana aye
\r (Mar 1:1-8; Luk 3:1-17)
\p
\v 1 Ase amatuko aria Yohana Omobatisi akaoroka. Nkorandia arenge ase erooro ya Boyahudi, ogoteba,
\v 2 "Onchoka, ekiagera oboruoti bwa igoro bwaikire ang'e!"
\v 3 Naki oyio nere otebetwe nomobani Isaya, ekero atebete, "Eriogi ri'oyogoaka egeturi ase erooro: Roisia enchera y'Omonene, rongeyia oboeto bwaye."
\v 4 Ere Yohana nigo arenge kobeka chianga chi'amarionya 'engamia na kweboeria orokini rwe riiyo kenema kiaye, na endagera yaye nigo yarenge chingige na obooke bw'orosana.
\v 5 Engaki eyio abanto ba Yerusalemu, na Boyahudi yonsi, ne chinsemo chionsi chia Yorodan bakamochiera.
\v 6 Barabwo bakabatiswa nere ase orooche rwa Yorodan, bakoorokia ebibe biabo.
\v 7 Agachia korora abanto abange ase Abafarisai na Abasadukai bakomochiera ase ebatiso, akabatebia, "Inwe oroiboro rwe ching'iti, ning'o obakureire ng'a motame korwa ase endamwamu egochi-gocha?
\v 8 Gaki, ama okwama kogwenerete okoonchoka;
\v 9 gose timona goteba ase emioyo yaino ime: Ntore na sokoro yaito Ibrahimu, ekiagera nabatebirie, ng'a Nyasae nare nokobua ase amagena aya gokorera Ibrahimu abana.
\v 10 Nonya mbono egesire kiabekirwe ase emeri y'emete; nabo kera omote otameti okwama okuya nonachwe, otugutwe ase omorero.
\v 11 "Inche nase amache nkobabatisera ase okoonchoka, korende ere, oyorache nyuma yane, nare ne chinguru kombua. Tinyisaini koimokia ebikoroto biaye. Nere orababatise ase Omoika Omochenu na ase omorero.
\s1 Okobatiswa kwa Yeso
\r (Mar 1:9-11; Luk 3:21-22)
\p
\v 12 Oroteru rwaye nigo rore koboko kwaye, ere naabuse ekeooreri kiaye, nasangererie engano ase ekiage kiaye, korende omoiriro nayosambe ase omorero otakorimeka."
\v 13 Ekero ekio Yeso akarua Galili, akagenda ase Yohana ase orooche rwa Yorodan abatiswe nere.
\v 14 Korende Yohana akarigia kwanga, agateba, "Inche ndigetie kobatiswa naye, na aye kogocha asende?"
\v 15 Korende Yeso akamoiraneria, "Ancha iga bono; ekiagera naboigo etogwenerete goikerania oboronge bwonsi." Erio agwo akamwanchera.
\v 16 Na Yeso, ekero abatisirwe, erio kegima agatiira korwa ase amache; na rora, igoro akamaanoka, na ere akarora Omoika o Nyasae ogoika buna riruma, ogocha igoro asare.
\v 17 Na rora, eriogi rikorwa igoro rigateba, "Oyo nere Omwana one, omwanchwa, ngokirie nere."
\c 4
\cp 4
\s1 Ogoteemwa kwa Yeso ase erooro
\r (Mar 1:12-13; Luk 4:1-13)
\p
\v 1 Erio Yesu akairwa n'Omoika ase erooro gochia goteemwa na Saitani.
\v 2 Akeng'ata amatuko emerongo ene, omobaso na obotuko. Nyuma ase aya enchara ekamoria.
\v 3 Omoteemi agacha, akamotebia, "Onye kore Omwana o Nyasae, tebia amagena aya abe omogati."
\v 4 Korende ere akairaneria, "Nerikire: Omonto takoba moyo ase omogati bwoka, korende ase kera ring'ana rikorwa ase omonwa o Nyasae."
\v 5 Erio Saitani akamoira goika omochie omochenu, akamobeka igoro ase egechuria gie Hekalu egetambe mono.
\v 6 Akamotebia, "Onye kore Omwana o Nyasae, etugute gochia inse, ekiagera nerikire: Ere nagochikere abamalaika baye bakorende, na barabwo nabakoimokie ase amaboko abo, erinde togochwa okogoro kwao ne rigena."
\v 7 Yeso akamotebia, "Naende nerikire: Toteema Omonene, Nyasaye oo."
\v 8 Naende Saitani akamoira ase ekegoro egetambe mono, akamworokia amaruoti onsi ay'ense, na obonene bwabo,
\v 9 akamotebia, "Ebi bionsi ninkoe, koratung'ame na gonsasima."
\v 10 Erio Yeso akamotebia, "Karue aa, Saitani! ekiagera nerikire: Osasime Omonene, Nyasae oo, omokorere ere bweka."
\v 11 Erio Saitani akamotiga, na rora, abamalaika bagacha, bakamokorera.
\s1 Yeso okogenda komenya Kapernaumu, omochie o Galili
\p
\v 12 Ekero Yeso achia koigwa ng'a Yohana osibirwe echela, akaimoka, akagenda Galili.
\v 13 Akaimoka korwa Nazareti, akagenda, akamenya Kapernaumu, omochie ore ang'e nenyancha ase chimbebe chia Sabuloni na Nafutali,
\v 14 rinyare goikerana eriatebetwe nomobani Isaya,
\v 15 "Ense ya Sabuloni na ense ya Nafutali, enchera egochia enyancha ng'umbu ya Yorodan, Galili, ense y'abanto b’Ebisaku,
\v 16 abanto abamenyete omosunte ime, barorire omobaso omonene, na abamenyete ensemo y'ekiriri ki'amakweri, omobaso obabareire."
\s1 Yeso ogochaka korandia
\r (Mar 1:14-15; Luk 4:14-15)
\p
\v 17 Korwa ekero ekio Yeso agachaka korandia, ogoteba, "Onchoka, ekiagera oboruoti bwa igoro bwaikire ang'e."
\s1 Yeso okorangeria aborokigwa baye be ritang'ani
\r (Mar 1:16-20; Luk 5:1-11)
\p
\v 18 Ekero arenge gotaara ensemo y'enyancha ya Galili, akarora abamura babere ba ise omo, Simion oyokorokwa Petero, na Anderea omwabo, bakoruta ekeonga enyancha ime, ekiagera nabarubi barenge.
\v 19 Akabatebia, "Inchuo montunyane na inche nimbakore mobe abarubi b'abanto."
\v 20 Erio kegima bagatiga ebionga biabo, bakamotunyana.
\v 21 Naende gakogenda korwa aroro, akarora abamura babere bande ba ise omo, Yakobo omwana o Zebedi, na Yohana omwabo, barenge obwato ime amo na Zebedi ise bakoroisia ebionga biabo, nabarabwo akabarangeria.
\v 22 Erio kegima bagatiga obwato boria, bagatiga na ise, bakamotunyana.
\s1 Orogendo rwa Yeso na emeremo yaye agwo Galili
\r (Luk 6:17-19)
\p
\v 23 Erio Yeso nigo arenge konagoetanana ase ense engima ya Galili, okworokereria ase chisinagogi chiabo, okorandia amang'ana amaya ay'oboruoti, okogwenia amarwaire onsi na oboreu bwonsi obwarenge ase abanto.
\v 24 Chinkuma chiaye chigasarera ase ense yonsi ya Siiria; bakamorentera abarwaire bonsi ababwatire namarwaire ao ao, na obororo, na ababwatire nebirecha, na abaare ne chindurume, na abarenge amagata, akabagwenia.
\v 25 Emeganda emenge ekamotunyana korwa Galili, na Dekapoli, na Yerusalemu, na Boyahudi, na ng'umbu ya Yorodan.
\c 5
\cp 5
\s1 Okorandia kwa Yeso ase egetunwa igoro
\r (Luk 6:20-23)
\p
\v 1 Yeso agachia korora emeganda eria, agatiira gochia egetunwa igoro; na ekero aikaransire, aborokigwa baye bakamochiera.
\v 2 Agachaka koborokereria, ogoteba,
\v 3 "Mbasesenirie abare abataka ase omoika, ekiagera oboruoti bwa igoro nobwabo.
\v 4 "Mbasesenirie abaichanete, ekiagera nabache koremigwa.
\v 5 "Mbasesenirie abare noboitongo, ekiagera barabwo nabaire omwando bw'ense.
\v 6 "Mbasesenirie abare nenchara na erang'o y'okonyora oboronge, ekiagera barabwo nabaigotigwe.
\v 7 "Mbasesenirie abare namabera, ekiagera barabwo nabarorerwe amabera.
\v 8 "Mbasesenirie abare abachenu ase chinkoro, ekiagera barabwo nabarore Nyasae.
\v 9 "Mbasesenirie abagokora omorembe, ekiagera barabwo nabarokwe abana ba Nyasae.
\v 10 "Mbasesenirie abachandekire ase engencho y'oboronge, ekiagera oboruoti bwa igoro nobwabo.
\v 11 "Imosesenirie inwe, ekero bakobarama na kobachanda, na kobatebera kera ring'ana riibe ase oborimo, ase engencho yane.
\v 12 Goka na gochenga, ekiagera eng'eria yaino nenene igoro. Naki naboigo bachandete ababani abarengeo ritang'ani konya motarabao.
\s1 Amorokererio korwa ase omonyo na korwa ase etaya
\r (Mar 9:50; 4:21; Luk 14:34-35; 8:16; 11:33)
\p
\v 13 "Inwe nomonyo bwe'ense; korende omonyo korasirie obwansu bwaye, ninki orabekwe bwanse? Togwenereti gento kende otatiga ogotugutwa isiko, otiringwe nabanto.
\v 14 "Inwe nomobaso bw'ense. Omochie tokobiseka koagachire ase egetunwa igoro.
\v 15 Nonya nabanto tibagotongia etaya na koyemumeka negetonga, korende nigo bakoyebeka igoro ase ekebekerero, ebae oborabu bonsi abare nyomba ime.
\v 16 Na omobaso oino obare boigo ase abanto, goika barore emeremo yaino emiya, batogie Iso oino ore igoro.
\s1 Amachiko amakoro na ogochika kwa Yeso
\p
\v 17 "Timokaga ng'a nigo nachire gosaria amachiko, gose amang'ana ‘ababani; tincheti kobisaria, korende ase okobiikerania.
\v 18 Ekeene nabatebirie ng’a, goika igoro na ense nabiete, tegoeta enuguta eyemo gose aganto agake akamo ase amachiko, goika bionsi biikerane.
\v 19 Gaki monto onde bwensi orasarie richiko erimo erire rike ase amachiko aya, na kworokereria abanto boigo, oyio narokwe omoke mono ase oboruoti bwa igoro, korende oyorayakore na koyorokereria, oyio nere orarokwe omonene ase oboruoti bwa igoro.
\v 20 Naki nabatebirie inwe, onye oboronge bwaino tibokobua obw'aborokia b'amariko na Abafarisai, timogosoa nonya ng'ake ase oboruoti bwa igoro.
\s1 Endamwamu na oboiti
\r (Luk 12:57-59)
\p
\v 21 "Mwaigwete ng'a abanto ba kare mbatebetigwe: Toita; na oyoraite nabe omonto okonacherwa ekina.
\v 22 Korende inche nabatebirie ng'a onde bwensi orageche oyomwabo, nabe omonto okonacherwa ekina, na oyoramogorere oyomwabo nabe omonto okoirwa ase ekegambero, na oyoramoroke oyonde Omoriri! nagwenere omorero o kare na kare.
\v 23 Nabo gokorenta esadaka yao ase egesasimero korainyore ng'a oyomino nare ne ring'ana asore,
\v 24 otige esadaka yao agwo ase egesasimero ogende, ritang'ani mwanchane noyomino, erio oirane orue esadaka yao.
\v 25 Bwatana nomogosoeri oo bwango, ekero more nere inchera gochia ase ekegambero, erinde omogosoeri oo tabaisa gokobeka ase okoboko kw'omogambi, na omogambi akobeke ase omorendi bw'echela, na aye nobekwe ase echela.
\v 26 Nekeene nagotebirie: Tokorwa aroro nonya ng'ake goika oakane ebesa y'omoerio.
\s1 Obotomani
\r (Mat 18:8-9; Mar 9:43-48; Mat 19:9; Mar 10:11-12; Luk 16:18)
\p
\v 27 "Mwaigwete ng'a ndiatebetwe: Totomana.
\v 28 Korende inche nabatebirie, ng'a onde bwensi orarigererie omokungu na korengereria gotomana nere otomanire ekero ekio ase enkoro yaye.
\v 29 Onye eriso riao ria borio rikogera okore ebibe, rirusie, oritugute are, ekiagera mbuya asore ekiimo kiao ekemo gesire, kobua omobere oo omogima gotugutwa ase omorero o kare na kare.
\v 30 Onye nokoboko kwao gw'okorio gokogera okore ebibe, konache, ogotugute are, ekiagera mbuya asore ekiimo kiao ekemo gesire, kobua omobere oo omogima gotugutwa ase omorero o kare na kare.
\v 31 "Naende ndiatebetwe; Oyoratige mokaye, tiga amoe rirube ri'ogotigana.
\v 32 Korende inche nabatebirie, ng'a onde bwensi oratige mokaye, otatiga ase engencho y'obotomani, ogerire abe omotomani; na oyoranyuome oyotigirwe, oyio otomanire.
\s1 Chimuma na obwegenwa
\p
\v 33 "Naende mwaigwete ng'a abanto ba kare mbatebetigwe: Totiana bosa, korende oikeranerie Omonene chimuma chiao.
\v 34 Korende inche nabatebirie: Totiana ase egento kende gionsi; nonya nase igoro, ekiagera nao ekerogo ki'obonene kia Nyasae;
\v 35 gose ase ense, ekiagera nao egeteni kiaye gi'okobekera amagoro; gose ase Yerusalemu, ekiagera noro omochie bw'Omoruoti omonene.
\v 36 Na totiana ase omotwe oo, ekiagera tokonyara gokora agatukia akamo kabe akarabu gose akamwamu.
\v 37 Amang'ana aino abe: Ee, gose: Yaya; naki ayakomenteka ase aya, nigo akorwa ase oria omobe.
\s1 Tibweruseria egesiomba
\r (Luk 6:29-30)
\p
\v 38 "Mwaigwete ng'a ndiatebetwe: Eriso ase eriso, na erino ase erino;
\v 39 korende inche nabatebirie: Timobaisa koamererania noyore omobe. Korende omonto karagoake orosea rwa borio, omoonchorere norw'okobee.
\v 40 Na omonto karigetie kogosoera na koira eanga yao ya ime, omotigere neya isiko boigo.
\v 41 Na onye omonto ogokobetereria kogenda nere emaeli eyemo, genda nere goika chimaeli ibere.
\v 42 Oyokogosaba, moe; na oyorigetie singo, tomorina.
\s1 Obwanchani na ogokora kw'oboikeranu
\r (Luk 6:27-28; 32-36)
\p
\v 43 "Mwaigwete ng'a ndiatebetwe: Ancha omogisangio oo, na ogeche omobisa oo.
\v 44 Korende inche nabatebirie: Ancha ababisa baino, mosabere aba bakobachanda,
\v 45 nario monyare koba abana ba Iso oino ore igoro, ekiagera ere nigo akobabareria omobaso oye ababe na abaya, abatweria embura abakori oboronge, na abatari gokora oboronge.
\v 46 Naki komoranche ababanchete inwe, ing'eria ki more nero? Inee! Nonya mbaria bakobanga ebango tibari gokora bo?
\v 47 Na inwe komorakwanie abamino boka, mbuya ki mwakora kobua abande? Nonya nabanto b'Ebisaku tibari gokora bo?
\v 48 Gaki inwe mobe abaikeranu buna Iso oino ore igoro are omoikeranu.
\c 6
\cp 6
\s1 Okorua ebiegwa kwa bobisi
\p
\v 1 "Mwerende timokora ogokora kwaino okuya ase amasio 'abanto, erinde mororwe nabarabwo, ekiagera komogokora ayio, timori neng'eria ase Iso oino ore igoro.
\v 2 "Gaki gokorua ebiegwa, tobugia engoma, buna baria abang'ainereria bagokora ase chisinagogi na ase chinchera chinene chi'emechie, erinde batogigwe nabanto. Nekeene nabatebirie ng'a banyorire eng'eria yabo.
\v 3 Korende aye, gokorua ebiegwa, nonya nokoboko kwao gw'okobee tikomanya ekio okoboko kwao gw'okorio kogokora,
\v 4 ebiegwa biao binyare koba bobisi; na Iso oo oyokorora bobisi nagoakane.
\s1 Ogosaba kwa bobisi
\p
\v 5 "Ekero mogosaba, timoba buna baria abang'ainereria; ekiagera barabwo nigo banchete gotenena na gosabo ase chisinagogi na ase amatabekania e chinchera, banyare kororwa nabanto. Nekeene nabatebirie ng'a banyorire eng'eria yabo.
\v 6 Korende aye ekero ogosaba, soa nyomba mwao ime, osieke egesieri, omosabe Iso oo ore bobisi; na Iso oo oyokorora bobisi nagoakane.
\v 7 "Ase ogosaba kwaino timogotererera amang'ana a bosa buna abanto b'Ebisaku; naki barabwo nigo bagokaga ng'a nabaigugwe ase obonge bw'amang'ana abo.
\v 8 Gaki timoba omogwekano oyomo nabarabwo, ekiagera Iso oino namanyete aya moganetie, ritang'ani motaramosaba.
\s1 Ogosaba kw’Omonene
\r (Luk 11:2-4)
\p
\v 9 "Inwe gaki, saba iga: Tata oito ore igoro, Erieta riao risikwe.
\v 10 Oboruoti bwao boche, Ogwancha kwao gokoreke ense, Buna kogokoreka igoro.
\v 11 Otoe intwe rero endagera yaito.
\v 12 Otwabere ebibe biaito, Buna intwe tokobaabera abagotokorera bobe.
\v 13 Totoira ase ogoteemwa, Korende ototoorie korwa ase oria omobe. [Naki oboruoti, ne chinguru, na obonene nobwao, emiaka na emiaka. Amina.]
\v 14 Naki inwe kamoraabere abanto ogosaria kwabo, naboigo Iso oino ore igoro na baa bere inwe.
\v 15 Korende motaabereti abanto ogosaria kwabo, na Iso oino takobaabera ogosaria kwaino.
\v 16 "Ekero mokweng'ata timokonyiria amasio aino buna abang'ainereria, ekiagera barabwo nigo bakonyiria amasio abo, erinde banyare kororwa nabanto ng'a mbeng'atete. Nekeene nabatebirie ng'a banyorire eng'eria yabo.
\v 17 Korende aye, gokweng'ata, eake amaguta omotwe oo, bwesibie obosio bwao,
\v 18 tobaisa kororwa nabanto ng'a mbweng'atete, korende ororekane ase Iso oo ore bobisi, na Iso oo oyokorora bobisi nagoakane.
\s1 Obotenenku bw’ekeene
\r (Luk 12:33-34)
\p
\v 19 "Timogacha chinibo chiaino ase ense, aase ebigwankwa na oboboosu bigosaria, na abaibi bakobochora na koiba;
\v 20 korende mogache chinibo chiaino igoro, aase ebigwankwa na oboboosu bitagosaria, na abaibi batakobochora na koiba.
\v 21 Ekiagera aase enibo yao ere, nao nenkoro yao ekoba.
\s1 Oborabu na omosunte
\r (Luk 11:34-36)
\p
\v 22 "Etaya y'omobere neriso. Nabo onye eriso riao rire rigiya, omobere oo bwonsi noichorwe noborabu;
\v 23 korende onye eriso riao rire riibe, omobere oo bwonsi noichorwe nomosunte. Onye oborabu boria bore ime yao bwabeire omosunte, omosunte oyio nomonene mono.
\s1 Ogwechanda, na okomosemeria Nyasae
\r (Luk 16:13; 12:22-31)
\p
\v 24 "Onde tari oranyare gokorera abanene babere, ekiagera nageche oyomo, na anche oyonde, gose nabwatane noyomo, na achaye oyonde. Timokonyara gokorera Nyasae na enibo.
\v 25 "Ase ayio nabatebirie ng'a timochandeka igoro y'obogima bwaino, eki morarie, gose eki moranywe, gose ase emebere yaino, eki morabeke. Inee! Obogima tibori obonene kobua endagera? Na omobere tori omonene kobua chianga?
\v 26 Morigererie chinyoni chia igoro! Chirochio tichiri gosimeka, tichiri kogesa, tichiri gosangereria gochia biage, na Iso oino ore igoro nigo agochirageria. Inee! Inwe timobueti rigori riabo?
\v 27 Naende ning'o ore asemore oranyare gwechanda komenta ekerengo gi'okoboko okomo ase obotambe bwaye?
\v 28 Ne chianga, nase ki mogochiechandera? Morigererie ebisicha bi'orosana buna bigokina; tibiri gokora emeremo, gose tibiri gwesisa;
\v 29 korende nabatebirie, nonya n'Sulemani ase obonene bwaye bwonsi tabegete chianga buna ekemo ki'ebi.
\v 30 Korende onye Nyasae okoboyia obonyansi bw'egetii oboreo rero, na ankio botugutwe ase omorero, Inee, takomenta kobaboyia inwe, abamore nokwegena ogoke?
\v 31 Gaki, timona gwechanda mogoteba: Ninki torarie? gose: Ninki toranywe? gose: Ninki torabeke?
\v 32 Naki abanto b'Ebisaku nigo bakorigia ebio bionsi; korende Iso oino ore igoro omanyire ng'a moganetie ebinto ebio bionsi.
\v 33 Korende ritang'ani rigia oboruoti bwa Nyasae na oboronge bwaye, na ebinto ebio bionsi namomenterwe.
\v 34 "Gaki, timwechandera ay'ankio, ekiagera ankio nariechande rinyene. Kera rituko ndiisaine nogwechanda kwaye.
\c 7
\cp 7
\s1 Igoro y’okogambia abande
\r (Luk 6:37-38, 41-42)
\p
\v 1 "Timogambia, nainwe timokogambigwa.
\v 2 Naki ekina mokonacha, nakio morache konacherwa. Na ekerengo keria mokorengera, nakio morache korengerwa.
\v 3 Inaki okorigereria ekeogoto kere ase eriso ri'oyomino, na omoribo ore ase eriso riao ime toyorochi?
\v 4 Gose naki oratebie oyomino: Ntige nkorusie ekeogoto kere ase eriso riao, na rora omoribo nore ase eriso riao?
\v 5 Aye omong'ianereria, rusia ritang'ani omoribo ore ase eriso riao, nario orarore buya omanye korusia ekeogoto korwa ase eriso ri'oyomino.
\v 6 "Timoa chisese ekere egechenu, gose timoitera chiruru chiaino ase chimbeche, tichicha gochitacha namagoro abo, naende chibaonchokere inwe, chibaare.
\s1 Okoa omoyo bw'ogosaba
\r (Luk 11:9-13)
\p
\v 7 "Saba, namoegwe; rigia, namonyore; tura, namoigorerwe.
\v 8 Ekiagera kera oyogosaba nigo akoegwa, na ere oyokorigia nigo akonyora, na ere oyogotura nigo akoigorerwa.
\v 9 Gose monto onde nare asemore, na omwana oye amosabe omogati, Inee, namoe rigena?
\v 10 Gose karamosabe enswe, namoe eng'iti?
\v 11 Onye inwe, abamore ababe, momanyete koa abana baino ebiegwa ebiya, Inee, Iso oino ore igoro takomenta mono kobaa amaya abwo bakomosaba?
\s1 Ogochika okra okuya mono
\r (Luk 6:31)
\p
\v 12 "Nabo ande onsi morigetie abanto babakorere inwe, nainwe mobakorere bo. Ekiagera ayio naro amachiko na amang'ana 'ababani.
\s1 Chinchera ibere
\r (Luk 13:24)
\p
\v 13 "Soa ase egesieri kere ekegote, ekiagera egesieri gekogenda ase obosiru nekegare, na enchera ekogendao nengare, na abagosoa gochiao nabange.
\v 14 Korende egesieri gekogenda ase obogima nekegote, na enchera ekogendao nenyerere, na abakoyenyora nabake.
\s1 Ekeene na oborimo
\r (Luk 6:43-44)
\p
\v 15 "Mwerende nababani b’oborimo, abwo bagocha asemore beboyetie chingobo chie ching'ondi, na ime yabo nigo bare chisese chi'orosana chikoria kegima.
\v 16 Ase amaamo abo namobamanye. Inee! Abanto nigo bagotwa amasabibu korwa ase emetobo, gose amako korwa ase amageri?
\v 17 Naboigo kera omote omuya nigo okwama amatunda amaya, na omote omobe nigo okwama amatunda amabe.
\v 18 Omote omuya tokonyara kwama amatunda amabe, na omote omobe tokonyara kwama amatunda amaya.
\v 19 Kera omote otameti amatunda amaya nigo okogechwa, otugutwa ase omorero.
\v 20 Naboigo, nase okwama kwabo morabamanyere.
\s1 Amang’ana na ogokora
\r (Luk 6:46; 13:25-27)
\p
\v 21 "Tari kera omonto ogontebia: Omonene, Omonene, orasoe ase oboruoti bwa igoro, korende noyogokora ogwancha gwa Tata one ore igoro.
\v 22 Ase rituko riria nabange barantebie: Omonene, Omonene, titware kobana ase erieta riao, na ase erieta riao goseria ebirecha, na ase erieta riao gokora ebikone bie chin guru ebinge?
\v 23 Erio nainche nimbatebie maiso marore abanto baria: Timbamanyeti inwe nonya ng'ake; karue asende, inwe abakori amabe!
\s1 Amaroso abere
\r (Luk 6:47-49; Mar 1:22)
\p
\v 24 "Kera oyomo oyokoigwa amang'ana aya aane, na koyakora, nagwekanigwe nomonto orenge omong'aini, oagachete mwaye igoro ase egetare;
\v 25 embura egatwa amo nomwaga, na eooro egacha, egatwoma enyomba eria, korende tiyagwa, ekiagera oboroso bwaye bwaagachetwe igoro ase egetare.
\v 26 Na kera oyomo oyokoigwa amang'ana aya aane, go tayakora, nagwekanigwe nomonto omoriri, oagachete mwaye ase amaroba;
\v 27 embura egatwa amo nomwaga, na eooro egacha, bigatwoma enyomba eria, ekagwa; okogwa kwaye gokaba okonene."
\v 28 Ekero Yeso akoorire amang'ana aya, emeganda egakumia ase okworokereria kwaye,
\v 29 ekiagera nigo arenge koborokereria buna oyore nokobua, na tari buna aborokia babo b'amariko.
\c 8
\cp 8
\s1 Okogwenigwa kw’omonto orange noborwaire bwa ukoma
\r (Mar 1:40-45; Luk 5:12-16)
\p
\v 1 Ekero Yeso achia gotirimboka korwa ase egetunwa igoro, emeganda emenge ekamotunyana.
\v 2 Rora, omonto orenge noborwaire bwa ukoma akamochiera, akamotung'amera, akamotebia, "Omonene, onye ngwancha nonyare gonsibia."
\v 3 Yeso akarambora okoboko kwaye, akamokuna, akamotebia, "Nanchire; sibeka." Erio agwo oborwaire bwaye bwa ukoma bogasibigwa.
\v 4 Yeso akamotebia, "Rigereria, totebia monto onde ing'ana; korende genda, bweorokie ase omokuani, orue ekeng'wanso egiachigetwe na Musa, erinde kebe kirori ase abanto.”
\s1 Omosomba bw’omotang’ani bw’abarwani rigana okogwenigwa
\r (Luke 7:1-10)
\p
\v 5 Naende agachia gosoa Kapernaumu, omotang'ani bw'abarwani rigana akamochiera, akamosorora,
\v 6 agateba, "Omonene, omosomba one nyomba araire, oborwaire bomogataetie, akoromwa mono,"
\v 7 Yeso akamotebia, "Ninchiche komogwenia."
\v 8 Oria omotang'ani bw'abarwani rigana akamoiraneria, "Omonene, inche tinyisaini aye orasoe inse y'ekerama kiane; korende kwana ring'ana rioka, na omosomba one nagwene.
\v 9 Naki inche nomonto inde inse ase okobua, naende ninde nabarwani inse asende. Kondatebie oyo: Genda, ogenda; na oyonde: Inchuo, ocha; na omosomba one: Kora iga, okora."
\v 10 Ekero Yeso amoigwa agakumia, agatebia abamotunyanete, "Nekeene nabatebirie: Nonya nase Abaisraeli tindanyora okwegena okore buna oko.
\v 11 Nabatebirie ng’a abange nabache korwa moocha na bosongo, nabaikaranse amo na Ibrahimu, na Isaka, na Yakobo, ase oboruoti bwa igoro,
\v 12 korende abana b'oboruoti nabatugutwe isiko ase omosunte; na aroro abanto mbabe nekerero na okoriania amaino."
\v 13 Yeso agatebia omotang'ani oria bw'abarwani rigana, "Genda bwoo, nabe asore koreng'ana nokwegena kwao." Omosomba oria akagwenigwa ase ekero keria.
\s1 Yeso okogwenia ng’ina biara Petero na abande abange
\r (Mar 1:29-34; Luk 4:38-41)
\p
\v 14 Ekero Yeso asoete nyomba mwa Petero, akarora ng'ina biara Petero oraire, orwarete esosera.
\v 15 Akamokuna okoboko kwaye. Esosera ekamotiga, na ere akaimoka akamokorera.
\v 16 Riachia koba mogoroba, bakamoirera abanto abange ababwatire nebirecha, na ere akarusia ebirecha ase ring'ana, na bonsi abarenge abarwaire akabagwenia;
\v 17 rinyare goikerana eriatebetwe nomobani Isaya, ogoteba, "Ere akaimokia oboreu bwaito, na akabogoria amarwaire aito.”
\s1 Amateemwa ase abwo barigetie koba aborokigwa
\r (Luk 9:57-62)
\p
\v 18 Bono ekero Yeso achia korora emeganda emenge yamoetananire, agachika ng'a baimoke korwa aroro bagende ng'umbu.
\v 19 Omworokia bw'amariko oyomo akamochiera, akamotebia, "Omworokia, ningotunyane aande onsi ase okogenda."
\v 20 Yeso akamotebia, "Ebibwe mbire namakuruma, ne chinyoni chia igoro nchire nebiswa, korende Omwana-o-mwanyabanto tari naase akobeka omotwe oye."
\v 21 Na oyonde ase aborokigwa baye akamotebia, "Omonene, ritang'ani ing'a ribaga ngende gotindeka tata."
\v 22 Korende Yeso akamotebia, "Ntunyana, tiga abakure batindeke abakure babo.”
\s1 Yeso ogotoereria omwaga
\r (Mar 4:35-41; Luk 8:22-25)
\p
\v 23 Ekero achia koriina obwato, aborokigwa baye bakamotunyana.
\v 24 Rora, omwaga omonene okaimoka ase enyancha, goika obwato bogatubwa nemerindo; korende ere konya orarire.
\v 25 Bakamochiera, bakamotura, bakamotebia, "Omonene, totoorie, ngosira tore!"
\v 26 Akabatebia, "Naki mokwoboa, inwe abamore nokwegena ogoke?" Erio akaimoka, agatogonyera omwaga na enyancha; gokaba ogotoerera okonene.
\v 27 Abanto baria bagakumia, bagateba, "Monto ki oyo, nonya nomwaga na enyancha bikomoigwera?"
\s1 Ebirecha biabwatete Abageraseni
\r (Mar 5:1-20; Luk 8:26-39)
\p
\v 28 Ekero achia goika ng'umbu y'ense y'Abageraseni, abanto babere ababwatire nebirecha bakaumerana nere, na barabwo nigo baare korwa ase chimbeera, nigo barenge abatindi mono, goika monto onde tarenge konyara goeta enchera eria.
\v 29 Na rora, barabwo bagaaka eriogi bakabora, "Inaki intwe tore naye, Omwana o Nyasae? Inee! Ngwachire aiga gotoita ekero engaki etaraika?"
\v 30 Riicho rie chimbeche chinyinge ndiarenge egeka, rikorisia.
\v 31 Ebirecha biria bikamosorora, bikabora, "Onye kogotorusia aa, rirorio toe ribaga tosoe ase riicho rie chimbeche."
\v 32 Akabitebia, "Genda!" Bigasoka, bigasoa ase chimbeche. Na rora, riicho rionsi rigatirimboka, rigasoa enyancha ime, rigasirera aroro.
\v 33 Na abarisia bagatama, bakagenda omochie bakararia amang'ana onsi ayakoregete ase baria babwatire nebirecha.
\v 34 Na rora, abanto bonsi b'omochie oria bakagenda koumerana na Yeso; bagachia komorora, bakamosorora arue ensemo yabo.
\c 9
\cp 9
\s1 Okogwenigwa kw’omonto orenge rigata
\r (Mar 2:1-12; Luk 5:17-26)
\p
\v 1 Agasoa obwato, akaamboka, agaika omochie oye.
\v 2 Na rigereria, bakamorentera omonto orenge rigata, oraire borere; na Yeso, ekero achia korora okwegena kwabo, agatebia oria rigata, "Remia enkoro, omwana one, ebibe biao biabeirwe."
\v 3 Na rora, abande ase aborokia b'amariko bakabora ase emioyo yabo, "Omonto oyo nkorama are."
\v 4 Yeso namanyete ebirengererio biabo, akababoria, "Nase ki inwe mokorengereria ebirengererio ebibe ase chinkoro chiaino?
\v 5 Ndiriri rire eriango, goteba: Ebibe biao biabeirwe, gose goteba: Imoka ogende?
\v 6 Korende monyare komanya ng'a Omwana-o-mwanyabanto nare nokobua ase ense gw'okwabera ebibe." Erio agwo agatebia oria orenge rigata, "Imoka, bwetweke oborere bwao, ogende bwoo."
\v 7 Akaimoka, akagenda bwoye.
\v 8 Emeganda egachia korora aya, bakooboa, bakamotogia Nyasae, oyoete mwanyabanto okobua konga buna oko.
\s1 Okorangerigwa kwa Matayo
\r (Mar 2:13-17; Luk 5:27-32)
\p
\v 9 Ekero Yeso achia goeta korwa aroro akarora omonto oyomo okorokwa Matayo, oikaransete aase bakobangerwa ebango, akamotebia, "Ntunyana!" Akaimoka, akamotunyana.
\v 10 Ekero Yeso aikaransire nyomba koragera, rora, abarusia ebango abange amo nabanyene ebibe bagacha, bagaikaransa amo na Yeso na aborokigwa baye.
\v 11 Ekero Abafarisai bachia korora aya, bakaboria aborokigwa baye, "Nase ki omworokia oino akoria amo nabarusia ebango na abanyene ebibe?"
\v 12 Agachia koyaigwa, akabatebia, "Abare buya tibari korigia omorwaria, otatiga abarwarete.
\v 13 Genda mweorokererie engencho yaye ninki: Inche nigo ndigetie amabera, gose tari ekeng'wanso. Naki tincheti korangeria ababoronge, korende abanyene ebibe."
\s1 Riborio igoro y’okweng’ata
\r (Mar 2:18-22; Luk 5:33-39)
\p
\v 14 Ekero ekio aborokigwa ba Yohana bakamochiera, bakamoboria, "Nase ki intwe na Abafarisai tokweng'ata ekero ase ekero, ko aborokigwa bao tibari kweng'ata
\v 15 Yeso akabatebia, "Inee! Abarangerigwa b'enyangi inabanyare korera ekero omonyuomi are amo nabarabwo? Korende amatuko nache, barache kourwa omonyuomi; erio nario barache kweng'ata.
\v 16 Onde tari okobeka ekeraka ki'egeambaa ekeyia ase eanga engotu, ekiagera keria kiabekwa nigo kegotandora eanga eria, na ase yatandogete ake nigo ekona-gochiererera.
\v 17 Gose onde tari okobeka edivai enyia ase ebirandi ebigotu biroisirie korwa ase amasankwa. Eise kobekwa bo, ebirandi biria nigo biratandoke, na edivai eiteke, na ebirandi bisareke; korende edivai enyia nigo ekobekwa ase ebirandi ebiyia, bionsi bibere biasirana."
\s1 Omoiseke o Yairo na omokungu ore noborwaire bw’okorua amanyinga bakogwenigwa
\r (Mar 5:21-43; Luk 8:40-56)
\p
\v 18 Ekero Yeso are gokwana aya, omonene oyomo agacha, akabeka omaru inse asare, okobora, "Omwana one omoiseke okure bono iga, korende inchuo aye, omobekere okoboko, na ere nabe moyo."
\v 19 Yeso akaimoka agatunyana omonto oria, ere na aborokigwa baye.
\v 20 Na rora, omokungu oyomo oyorenge noborwaire bw'okorua amanyinga ase engaki y'emiaka ikomi na ebere, akamochiera korwa nyuma, agakuna omokoba bw'eanga yaye.
\v 21 Igo arengereretie ase omoyo oye ime, "Inse gokuna eanga yaye, ningwene."
\v 22 Yeso akeonchora, akamorora, akamotebia, "Moiseke one, remia enkoro; okwegena kwao gwakogwenirie." Omokungu oria akagwena erio kegima.
\v 23 Yeso agachia gosoa enyomba y'omonto oria omonene, akarora abakobugia ebiroria, na abanto abasangererekaneteo bakorera.
\v 24 Akabatebia, "Karuo aa! Omoiseke oyo takweti, okorara araire gwoka." Bakamosekerera.
\v 25 Korende ekero baria basangererekanete amo basogetigwe isiko, agasoa ime, akamobwata okoboko, na omoiseke oria akaimoka.
\v 26 Amang'ana aya agasarera ase ense eria yonsi.
\s1 Abanto babere emeuko bakogwenigwa
\p
\v 27 Ekero Yeso arenge goeta korwa aase aria, abanto babere abarenge emeuko bakamotunyana, bagaaka eriogi, bakabora, "Tororere amabera, aye omwana o Daudi!"
\v 28 Yeso agachia gosoa nyomba, baria barenge emeuko bakamochiera. Yeso akababoria, "Inee! Mwegenire ng'a inche ninyare gokora ring'ana eri?" Bakamotebia, "Ee, Omonene."
\v 29 Erio agwo agakuna amaiso abo, akabatebia, "Koreng'ana nokwegena kwaino abe asemore."
\v 30 Amaiso abo akaramokigwa. Yeso akabachika bokong'u, "Rigereria monto onde tabaisa komanya amang'ana aya."
\v 31 Korende barabwo bagasoka isiko, bagasareria amang'ana aye ase ense eria yonsi.
\s1 Omonto orenge rimama, naende obwatire nekerecha
\p
\v 32 Ekero bachia gosoka isiko, rora, abanto bakamorentera omonto orenge rimama, naende igo abwatire nekerecha.
\v 33 Ekero ekerecha giachia goserigwa, omonto oria rimama agakwana. Emeganda egakumia, ekabora, "Tana kororekana nonya ng'ake ase Abaisraeli amang'ana anga buna aya."
\v 34 Korende Abafarisai bakabora, "Nigo agoseria ebirecha ase chinguru chi'omonene bw'ebirecha."
\v 35 Yeso agaetanana emechie yonsi na ebichie, okworokereria ase chisinagogi chiabo, okorandia amang'ana amaya ay'oboruoti na kogwenia amarwaire onsi na oboreu bwonsi.
\s1 Yeso okororera abanto amabeebe
\p
\v 36 Agachia korora emeganda y'abanto, akabarorera amabeebe, ekiagera konya bachandekire, baserebekanire buna ching'ondi chitari nomorisia.
\v 37 Erio agatebia aborokigwa baye, "Rigesa nerinene, korende abakori emeremo nabake;
\v 38 gaki mosabe Omonene bwe rigesa atome abakori emeremo ase rigesa riaye."
\c 10
\cp 10
\s1 Ogotomwa kw’abatomwa baria ikomi na babere, na amarieta abo
\r (Mar 3:13-19; Luk 6:12-16)
\p
\v 1 Yeso akarangeria aborokigwa baye ikomi na babere bache asare, akabaa okobua ase ebirecha ebibe na kobiseria, na kogwenia amarwaire onsi na oboreu bwonsi.
\v 2 Na amarieta abo baria ikomi na babere naro aya: Oyo bwe ritang'ani, Simion, oyokorokwa Petero, na Anderea momura omwabo; Yakobo, omwana o Zebedi na Yohana momura omwabo;
\v 3 Filipo na Baritholomayo; Tomas na Matayo, omorusia ebango; Yakobo bw'Alufayo na Tadayo;
\v 4 Simion, oyomo bw'Abazelote, na Yudas Iskariota, nere oyo omoruete.
\s1 Emeremo y'abatomwa
\r (Mar 6:7-13; Luk 9:1-6)
\p
\v 5 Aba ikomi na babere Yeso akabatoma, akabachika, "Timogenda enchera ende yonsi y'abanto b'Ebisaku, nonya nomochie bw'Abasamaria timosoa onde bwonsi,
\v 6 korende mbuya mochiere ching'ondi chinsiru chi'enyomba ya Israeli.
\v 7 Na inwe ase okogenda kwaino, randia, motebe: Oboruoti bwa igoro bwaikire ang'e.
\v 8 Abarwaire bagwenie, abakure babokie, abare noborwaire bwa ukoma basibie, na ebirecha birusie. Mwaeirwe bosa, nainwe karue bosa.
\v 9 Timobogoria chitahabu, gose chifeta, gose chitaai ase ebimoya biaino.
\v 10 gose esaro ase orogendo, gose chianga ibere, gose ebikoroto, nonya nenyimbo, ekiagera omokori emeremo nagwenerete endagera yaye.
\v 11 Na omochie onde bwonsi morasoe, na agachie gonsi, morigie ning'o ogwenerete aroro, mobeera nere goika moruo.
\v 12 Ekero mogosua enyomba eria, yekwanie.
\v 13 Onye enyomba eria egwenerete, tiga omorembe oino oyeikere; ko onye tegwenereti, omorembe oino nobairanere inwe.
\v 14 Onye onde tari orabaroisie inwe, gose koigwa amang'ana aino, kamokorua enyomba eria gose omochie oria, mokong'onteo orotu rw'amagoro aino.
\v 15 Nekeene nabatebirie: Nebe aororo ase Sodomu na Gomora ase rituko ri'ekina kobua ase omochie oria.
\s1 Ogochandwa kw’aborokigwa ba Yeso
\p
\v 16 "Rigereria, nabatomire inwe buna ching'ondi gati-gati ye chisese chi'orosana. Ase ayio mobe abang'aini buna ching'iti, na abororo buna amaruma.
\v 17 Inwe mwerende ase mwanyabanto, ekiagera barabwo nababaire ase ebigambero, babang'wanie emecharichi ase chisinagogi chiabo.
\v 18 Na inwe namoirwe ase abagavuna na ase abaruoti ase engencho yane, koba kirori, asebare na ase abanto b’Ebisaku.
\v 19 Ekero bakobaira, timoichana buna mogochia koiraneria, gose eki mogochia gokwana, ekiagera ase ekero keria inamoegwe aya morakwane;
\v 20 naki tari inwe morakwane, korende n'Omoika o Iso oino orakwane goetera ime yaino.
\v 21 Na momura omwabo omonto narue oyomwabo, erindeaitwe, na ise nomwana oye, na abana nabaimokere abaibori babo babaite,
\v 22 na inwe namogechwe nabanto bonsi ase engencho y'erieta riane, korende oyoraremererie goika omoerio, oyio natooreke.
\v 23 Ekero barabwo barabachande ase omochie oyomo, motame gochia ase oyonde; nekeene nabatebirie: Timogokoora emechie y'Abaisraeli Omwana-o-mwanyabanto ataracha.
\v 24 "Omworokigwa tari omonene kobua omworokia oye, gose omosomba tari omonene kobua omonene oye.
\v 25 Yamoisanire omworokigwa koba buna omworokia oye, na omosomba buna omonene oye. Inee! Onye barogete omonyene enyomba Beelizebuli, tibakoroka baria b'enyomba yaye bo kobua ere?
\s1 Oyogwenerete koirokwa
\r (Luk 12:2-9)
\p
\v 26 "Ase ayio, timoiroka baria, ekiagera ing'ana rinde tiriri rimumekeirie ritache koorokigwa, gose eribisekanete ritache komanyekana.
\v 27 Eri nkobatebia ase omosunte ime, ritebe ase omobaso; na eri mokoigwa rikomonyererwa, rirarie igoro ase ebirama.
\v 28 Timoiroka abagoita omobere, abatanyare goita omoyo; kobua moiroke oyo oranyare goita omobere na omoyo ase omorero o kare na kare.
\v 29 Inee! Chinchiro ibere tichiri koonigwa ase ebesa eyemo? Naende nonya nakamo kabo tigakogwa inse, Iso oino atancheti.
\v 30 Korende nonya nechitukia chi'emetwe yaino chionsi chiabarirwe.
\v 31 Ase ayio, timoiroka; inwe imobuete rigori rie chinchiro chinyinge.
\v 32 Naki kera omonto oranyatore ase mwanyabanto, nainche boigo nimwatore ase Tata one ore igoro,
\v 33 korende oyorankane ase mwanyabanto, nainche nimokane ase Tata one ore igoro.
\s1 Ogochorwa ogokong’u na eng’eria yaye
\r (Luk 12:51-53; 14:26-27)
\p
\v 34 "Timokaga ng'a nigo nachire korenta omorembe ase ense; tincheti korenta omorembe, korende omoro bw'esegi.
\v 35 Eke nacheire nakio eke: nogwatanana omonto na ise, omwana omoiseke na ng'ina, na moka momura na ng'ina biara.
\v 36 Na abanto b'enyomba y'omonto inababe ababisa baye.
\v 37 Oyo bwanchete ise gose ng'ina kombua, oyio tangwenereti, na oyo bwanchete omwana oye omomura gose omoiseke kombua, oyio tangwenereti.
\v 38 Na oyo otabogoreti omosalaba oye na gontunyana, tangwenereti.
\v 39 Oyorarigie koegera obogima bwaye nabosirie, na oyorasirie obogima bwaye ase engencho yane nabonyore.
\v 40 "Oyobanchire inwe, onyanchire na inche, na oyo oranyanche inche, omwanchire ere oyontomete.
\v 41 Oyobwanchire omobani ekiagera ere nomobani, nanyore eng'eria y'omobani; na oyo bwanchire omonto omoronge ekiagera ere nomonto omoronge, nanyore eng'eria y'omonto omoronge.
\v 42 Naki onde bwensi oramoe oyomo obo bw'aba abake amache amakendu negekombe ekiagera ere nomworokigwa, nekeene nabatebirie: Tagosiria eng'eria yaye nonya ng'ake."
\c 11
\cp 11
\p
\v 1 Ekero Yeso akoorire gochika aborokigwa baye ikomi na babere, akaimoka korwa aria, akagenda kworokereria na korandia ase emechie yabo.
\s1 Yohana Omobatisi
\r (Luj 7:18-35)
\p
\v 2 Ekero Yohana achia koigwa aaria ase echela ebitage bia Kristo, agatoma aborokigwa baye komoboria,
\v 3 "Aye naye oria ogocha, gose toganye omoao?"
\v 4 Yeso akabairaneria, akabatebia, "Genda motebie Yohana ayamwaigwa na ayamwarora:
\v 5 Abarenge emeuko nkorora bare, abarenge amagata ngotaara bare, abarenge noborwaire bwa ukoma basibekire, abarenge emetino nkoigwa bare, abare ebitondo nkobokigwa bare, na abataka nkoranderigwa bare amang'ana amaya.
\v 6 Nasesenirie onde bwensi otagochiri nainche."
\v 7 Na ekero bachia kogenda, Yeso agachaka gokwana nemeganda igoro ya Yohana, "Inki mwachiete korora aria ase erooro? Negetonto gekonyegerigwa nembeo?
\v 8 Gose inki mwachiete korora isiko? Omonto bweboyetie chianga chinterere? Rigereria, abakweboyia chianga chinterere nigo bamenyete ase chinyomba chi'abaruoti.
\v 9 Nase ki rende mwachiete isiko? Korora omobani? Ee, nabatebirie, oyore omonene kobua omobani.
\v 10 Naki oyio nere amang'ana aya arikire igoro yaye: Rigereria, natomire omotomwa one ase obosio bwao, oyo oratang'ane koroisia enchera yao!
\v 11 Nekeene nabatebirie inwe ng'a ase baria baiboire nabakungu, mobani onde taratoka ore omonene kobua Yohana Omobatisi; korende oyore omoke ase oboruoti bwa igoro nomonene komobua.
\v 12 Korwa amatuko a Yohana Omobatisi goika bono oboruoti bwa igoro nigo bogosogwa ne chinguru, na abwo abanyanguru nigo bakobosoa ne chinguru.
\v 13 Naki ababani bonsi mbabanete, na amachiko boigo, goika ekero kia Yohana.
\v 14 Na inwe onye morigetie gwancha, ere nere Elija otebetwe ore gocha.
\v 15 Oyore namato akoigwera, tiga aigwe.
\v 16 "Korende inaki ndagwekanie ekegori eke? Nkegwekaine nabana baikaransete ase chichiiro, bakorangeria abagisangio babo, bagoteba,
\v 17 Twababugeirie ebiroria, na inwe timotengeti; tweumirie, na inwe timorereti.
\v 18 Naki Yohana nigo achete, tare koria gose tare konywa: bagateba; Nare nekerecha.
\v 19 Omwana-o-mwanyabanto nigo achete okoria na konywa, na barabwo bagoteba: Rora, ere nomonto omoribobe na oyogotinda edivai, omosani bw'abarusia ebango na abanyene ebibe! Na obong'aini bwa Nyasae bwamanyekanire koba oboronge ase abana baye bonsi.”
\s1 Obobe bw’emechie era etegenete
\r (Luk 10:13-15)
\p
\v 20 Erio agachaka gotogonyera emechie eria, aase ebikone biaye ebinge bie chinguru biakorekire, ekiagera etaonchogete:
\v 21 "Obobe nobwao, Korasin! Obobe nobwao, Bethisaida! ekiagera onye mbiakoregete ase Turo na Sidoni ebikone bie chinguru ebiakoregete asemore, abanto b'aroro, anga mbaonchogete kare na kobeka chiangi chie chigunia, na kweaka ribu.
\v 22 Korende nabatebirie inwe, nebe aororo ase Turo na Sidoni ase rituko ri'ekina kobua asemore.
\v 23 Naye Kapernaumu, noimokererigwe igoro? Noche goikigwa goika Eora y'Amakweri, ekiagera onye ebikone bie chinguru ebiakoregete asore mbiakoregete ase Sodomu, nanga omochie oyio noteneine goika rero.
\v 24 Korende nabatebirie inwe ng'a nebe aororo ase ense ya Sodomu ase rituko ri'ekina kobua asore.”
\s1 Okoba buna omwana omoke
\r (Luk 10:21)
\p
\v 25 Ase ekero keria Yeso agakwana, "Nakobakire aye Tata, Omonene o igoro na ense, ng'a kwabisire amang'ana aya ase abare nobong'aini ne chisemi, na kwayamaanoire ase abano abake.
\v 26 Ee, Tata, oko nakwo kwarenge ogwancha kwao okuya.
\s1 Obotomwa bwa Yeso omonyene
\r (Luk 10:22)
\p
\v 27 "Naeirwe ebinto bionsi na Tata one; monto onde tari omomanyete Omwana otatiga Tata; na onde tari omomanyete Tata otatiga Omwana, na onde bwensi Omwana agochora komoorokeria.
\v 28 Inchuo asende inwe mwensi aba mwarosigwe ase emeremo emerito, na abwo mwabunekire ne chigurube, na inche nimbatimokie.
\v 29 Bogoria rikorogoto riane, mwegere asende, ekiagera inche nomwororo na omoitongo ase enkoro, na inwe namonyore ogotimoka ase emioyo yaino,
\v 30  ekiagera rikorogoto riane neriororo, na egurube yane nengusu."
\c 12
\cp 12
\s1 Okorenda Esabato
\r (Mar 2:23-28; Luk 6:1-5)
\p
\v 1 Ase ekero keria Yeso ngoeta arenge ase emegondo ase rituko ri'Esabato, aborokigwa baye mbarenge nenchara, bagachaka kobutora ebigara, bakaria.
\v 2 Korende ekero Abafarisai bachia korora aya, bakamotebia, "Rigereria, aborokigwa bao buna bagokora eritari boronge gokorwa ase rituko ri'Esabato."
\v 3 Akabatebia, "Timwana gosoma aya Daudi akorete, ekero arenge nenchara, ere na abarenge amo nere,
\v 4 buna asoete ase enyomba ya Nyasae, akaria emegati yarenge korugwa ase Nyasae, nero tiyarenge boronge asare ayerie, gose ase abwo barenge amo nere, otatiga ase abakuani boka?
\v 5 Gose timwana gosoma ase amachiko buna ase rituko ri' Esabato abakuani be Hekalu nigo bagosaria Esabato, na barabwo tibakoba nokomocha?
\v 6 Inche nabatebirie, nkere aiga egento ekenene kobua Hekalu.
\v 7 Korende onye mwamanyete engencho y'amang'ana aya: Inche nigo ndigetie amabera, gose tari ekeng'wanso, anga timwagambia abatari nokomocha,
\v 8 ekiagera Omwana-o-mwanyabanto nere omonene bw'Esabato.”
\s1 Okogwenigwa kw’omonto ogataete okoboko
\r (Mar 3:1-6; Luk 6:6-11)
\p
\v 9 Akarua aroro, agasoa ase esinagogi yabo.
\v 10 Na rora, narengeo omonto, okoboko kwaye kwagataete. Bakaboria Yeso, "Inee! Mboronge kogwenia ase rituko ri'Esabato?" banyare komosoera.
\v 11 Nere akababoria, "Ning'o asemore ore neng'ondi eyemo, na eng'ondi eyio onye yagure ime ase engoro rituko ri'Esabato, takoyebwata ayerusieo?
\v 12 Inee! Omonto tabueti rigori ri'eng'ondi? Ase igo mboronge gokora amaya ase rituko ri'Esabato."
\v 13 Erio agatebia omonto oria, "Rambora okoboko kwao." Agakorambora; gokagwena, gokaba okogima buna okonde.
\v 14 Korende Abafarisai bagasoka isiko, bakagamba igoro ya Yeso buna barakore bamoite.
\s1 Omosomba omochore
\p
\v 15 Yeso konya omanyire aya, akarua aroro. Abanto abange bakamotunyana, akabagwenia bonsi.
\v 16 Akabachika tibamoorokia.
\v 17 Eri nigo riabete, erinde rinyare goikerana eriatebetwe nomobani Isaya,
\v 18 "Rora, omosomba one oyonachorire, omwanchwa one, omoyo one ogokirie nere. Nimobekere Omoika one, nere nararerie abanto b'Ebisaku ekina.
\v 19 Takwomana, gose tagoaka eriogi; nonya nomonto takoigwa eriogi riaye ase chinchera chinene.
\v 20 Egetonto giatachetwe tagokebuna, gose orotambe rw'etaya rokoimoka erioki, takororimia, goika arete oboronge ase okobua;
\v 21 na ase erieta riaye abanto b'Ebisaku inabarisemerie.”
\s1 Yeso okoiraneria igoro y’ogosoerwa ng’a nigo are gokora emeremo ase ogokonywa kwa Beelizebuli
\r (Mar 3:20-30; Luk 11:14-23; 12:10)
\p
\v 22 Ekero ekio akarenterwa omonto obwatire nekerecha; ere nomouko orenge, naende nigo arenge rimama. Akamogwenia, goika oria orenge omouko ne rimama agakwana na korora.
\v 23 Abanto bonsi bagakumia, bakaborania, "Inee! Oyo nanyare koba omwana o Daudi?"
\v 24 Korende Abafarisai bagachia koyaigwa, bagateba, "Oyo tari korusia ebirecha otatiga ase Beelizebuli omonene bw'ebirecha."
\v 25 Konya omanyire ebirengererio biabo, akabatebia, "Kera oboruoti kobwatananekanire borobwo obonyene tibogotenena; na kera omochie na enyomba kobiatananekanire, birobio ebinyene tibigotenena;
\v 26 na Saitani karaserie Saitani, igo bweatananire ere omonyene, Inee, oboruoti bwaye, naki boratenene?
\v 27 Na inche, onye ngoseria ebirecha ase Beelizebuli, Inee, abana baino nase ng'o bakobiseria? Ase engencho eyio, barabwo nababe abagambi baino.
\v 28 Korende onye ngoseria ebirecha ase Omoika o Nyasae, igo oboruoti bwa Nyasae bwabacheire.
\v 29 Gose naki omonto aranyare gosoa ase enyomba y'omonto omonyene chinguru na gosakora ebinto biaye, atamosibeti ritang'ani omonto oria omonyene chinguru? Erio nyuma anyare gosakora enyomba yaye.
\v 30 Omonto otari amo nainche nigo are mamincha asende. Nere oyotari gosangereria amo nainche nigo agoserebania.
\v 31 Ase engencho eyio nabatebirie, kera ebibe na okorama mwanyabanto nabaaberwe, korende onye bakorama Omoika tibakwaberwa.
\v 32 Na omonto onde bwensi orakwane ring'ana riibe igoro ase Omwana-o-mwanyabanto, naaberwe; korende onde bwensi orakwane ring'ana riibe igoro ase Omoika Omochenu takwaberwa ase ense eye, nonya nase eria egochi-gocha.
\v 33 "Kora omote obe omuya, na amatunda aye abe amaya; gose kora omote obe omobe, na amatunda aye abe amabe; naki omote nigo okomanyekana ase amatunda aye.
\v 34 Inwe oroiboro rwe ching'iti! naki moranyare gokwana amaya ekero more ababe? Ekiagera ebiichire ase enkoro, nabio omonwa ogokwana.
\v 35 Omonto omuya, ase emonga yaye engiya nigo akorua amaya, na omonto omobe, ase emonga yaye embe nigo akorua amabe.
\v 36 Korende nabatebirie, ng'a ase kera ring'ana ritari nengencho mwanyabanto barakwane, ase rituko ri'ekina nabache korua omobaro.
\v 37 Naki ase amang'ana ao noegwe oboronge, na ase amang'ana ao nogambigwe.”
\s1 Yeso okwanga koorokia egekone
\r (Mar 8:11-12; Luk 11:29-32)
\p
\v 38 Erio abande ase aborokia b'amariko na Abafarisai bakamotebia, "Omworokia, ntorigetie torore egekone buna ekemanyererio korwa asore."
\v 39 Korende akabairaneria, "Ekegori ekebe ki'obotomani kerigetie egekone, korende tigekoegwa egekone otatiga eki'omobani Yona.
\v 40 Naki buna Yona abete ime ase enda y'enswe enene ase engaki y'emebaso etato na amatuko atato, nabo na Omwana-o-mwanyabanto nere arabe ime ase enkoro y'ense emebaso etato na amatuko atato.
\v 41 Abanto ba Nineva nabatenene ase rituko ri'ekina amo nabanto b'ekegori eke, na barabwo nabakenachere ekina, ekiagera barabwo nigo baonchogete ase okorandia kwa Yona, na rora, oyobuete Yona naiga are.
\v 42 Eting'ana ya Irianyi netenene ase ekina amo nabanto b'ekegori eke; ere nabanachere ekina, ekiagera arwete ase chinsinyo chi'ense anyare koigwa obong'aini bwa Sulemani, na rora, oyobuete Sulemani naiga are.
\s1 Obobe bw’ogotaonchoka kegima
\r (Luk 11:24-26)
\p
\v 43 "Ekero ekerecha ki'eubi kiarure ase omonto, nigo kegoeta gati aase atari namache, kiarigia aase kegotimokera, korende tigekonyora.
\v 44 Erio kiabora: Ning'irane ase enyomba yane aase narwete. Gakegocha kiayenyora nenchwa, yaabusirwe, yaroisigwe.
\v 45 Erio kiagenda, kiarentana ebirecha binde bitano na bibere, ebire ebibe kobua kerokio ekenyene. Nabirobio biasoa na komenya aroro; okoba kw'omoerio kw'omonto oyio kwaba okobe kobua okwe ritang'ani. Naboigo erache koba ase ekegori eke ekebe.”
\s1 Obomwabo bw’ekeene
\r (Mar 3:31-35; Luk 8:19-21)
\p
\v 46 Ekero arenge gokwana nabanto, rora, ng'ina na bamura bamwabo nigo bateneine isiko, barigetie gokwana nere.
\v 47 Omonto oyomo akamotebia, "Rora, nyoko na bamura bamino mbateneine isiko, barigetie gokwana naye."
\v 48 Korende akairaneria oria omotebetie, akabora, "Baba nere ng'o? na bamura baminto mbarabi?"
\v 49 Akarambora okoboko kwaye ase aborokigwa baye, akabora, "Rora baba na bamura baminto!
\v 50 Ekiagera oyorakore ogwancha gwa Tata one ore igoro, oyio nere momura ominto, na mosubati ominto, na baba."
\c 13
\cp 13
\s1 Omoreng’anio bw’omobusuri
\r (Mar 4:9; Luk 8:4-8)
\p
\v 1 Ase rituko riria Yeso akarua nyomba agaikaransa ase enyancha mbarabare.
\v 2 Emeganda emenene ekamosangererekanera, goika ere akariina obwato ime, agaikaransa aroro, na omoganda bwonsi ogatenena ase engegu.
\v 3 Akabatebia amang'ana amange ase emereng'anio, okobora, "Omobusuri akamanora kogenda kobusura.
\v 4 Ekero are kobusura, chimbusuro chinde chikagwa ase enchera ensemo, chinyoni chigacha, chigachiria,
\v 5 na echinde chikagwa ase egetare, aase amaroba arenge amake; chikamera bwango, ekiagera amaroba arenge amake.
\v 6 Omobaso ogachia kobara, chigasusana, na ekiagera chitarenge nemeri, chikoma.
\v 7 Na echinde chikagwa ase amagwa ime, na amagwa aria agakina, agachimiga.
\v 8 Na echinde chikagwa ase amaroba amaya, chikama echinde rigana, na echinde emerongo etano nomo, na echinde emerongo etato.
\v 9 Oyore namato akoigwera, tiga aigwe.”
\s1 Ekerenga ki’ogokwana ase emereng’anio
\r (Mar 4:10-12; Luk 8:9-10)
\p
\v 10 Aborokigwa baye bagacha, bakamoboria, "Nase ki kware gokwana nabarabwo ase emereng'anio?"
\v 11 Akabairaneria, "Inwe mwaeirwe komanya obobisi bw'oboruoti bwa igoro, korende barabwo tibaeiri.
\v 12 Naki oyore na gento naegwe, nere namenteranigwe; korende oyotabwati gento naurwe nonya nekio abwate.
\v 13 Eke nakio gekogera ngokwana nabarabwo ase emereng'anio, ekiagera okorora nabarore, korende tibakorora, na okoigwa nabaigwe, korende tibakoigwa, nonya nokomanya, tibakomanya.
\v 14 Ase barabwo obobani bwa Isaya bwaikeranire, obogoteba: Okoigwa namoigwe, korende timokomanya nonya ng’ake, na okorora namorore, korende timokorora nonya ng’ake.
\v 15 Naki chinkoro chi'abanto aba chiabeire chinyoro, na amato abo nigo are amarito ase okoigwa, na amaiso abo bayamiamirie, tibacha korora namaiso abo gose baigwe namato abo, gose bamanye ne chinkoro chiabo, baonchoke, na inche mbagwenie.
\v 16 Korende amaiso aino nasesenirie, ekiagera nkorora are, na amato aino, ekiagera nkoigwa are.
\v 17 Nekeene nabatebirie: Ababani abange na abanyene oboronge mbaganetie korora aya moroche inwe, tibayarora, na koigwa aya mokoigwa inwe, tibayaigwa.
\s1 Ogotebereria kw’omoreng’anio bw’omobusuri
\r (Mar 4:13-20; Luk 8:11-15)
\p
\v 18 "Gaki, igwa omoreng'anio bw'omobusuri.
\v 19 Ekero omonto akoigwa ring'ana ri'oboruoti, na ere takorimanya, nigo agocha oria omobe, otaboria riria riasimekirwe ase enkoro yaye, oyo nere obusuirwe ase enchera ensemo.
\v 20 Na oyo obusuirwe ase egetare nere oria okoigwa ring'ana, erio kegima oribwata nomogoko,
\v 21 korende tari nemeri ime yaye, ogenderera ekero egeke; na ekero emechando egochi-gocha, gose okorosigwa ase engencho ye ring'ana, erio bwango ogwa korwa ase okwegena kwaye.
\v 22 Na oyo obusuirwe ase amagwa, oyo nere okoigwa ring'ana; okorengereria gw'ense na obong'ainereria bw'enibo biaba nkomiga bire ring'ana, riaba tirikwama.
\v 23 Na oyo obusuirwe ase amaroba amaya, nere oria okoigwa ring'ana, orimanya; nere ekeene bwama okwama. Oyomo bwama rigana, na oyonde emerongo etano nomo, na oyonde emerongo etato.”
\s1 Omoreng’anio bw’amabanchore
\p
\v 24 Akabatebia omoreng'anio onde, agateba, "Oboruoti bwa igoro nigo bogwekaine nomonto obusurete embusuro engiya ase omogondo oye;
\v 25 korende ekero abanto bararire, omobisa oye agacha akabusura amabanchore ime ase engano, akagenda.
\v 26 Egachia komera ekama chinyeke, erio amabanchore naro akarorekana.
\v 27 Erio abasomba b'omonyene enyomba bagacha, bakamoboria: Omonene, tikwabusurete embusuro engiya ase omogondo oo? Naki rende ororekanire namabanchore?
\v 28 Akabatebia: Nomobisa okorete bo. Abasomba bakamoboria: Inee! Norigetie tochie toyasangererie?
\v 29 Akabakania: Yaya; moise gosangereria amabanchore namosimore engano amo naro.
\v 30 Bitige bikine bionsi bibere goika rigesa, na ekero kie rigesa nintebie abakogesa: Ritang'ani sangereria amabanchore, moyaboe emesaima monyare koyasamba; korende engano moyesangererie gochia kiage kiane.”
\s1 Omoreng’anio bw’entetere y'omote onga buna omosabisabi na oyo bw’ememera
\r (Mar 4:30-34; Luk 13:18-21)
\p
\v 31 Akabatebia omoreng'anio onde, agateba, "Oboruoti bwa igoro nigo bogwekaine nentetere y'omote onga buna omosabisabi omonto abogoretie, akayesimeka ase omogondo oye;
\v 32 ero nenke mono kobua chimbusuro chionsi, korende koyakinire eba enene kobua chinyeni chionsi, eba omote, goika chinyoni chia igoro chichia koroisia ebiswa ase chinsagia chiaye."
\v 33 Akabatebia omoreng'anio onde, "Oboruoti bwa igoro nigo bogwekaine nememera omokungu abogoretie, akayebeka ase ebirengo bitato bi'obosie, goika bionsi bikabota."
\v 34 Aya onsi Yeso nigo ayakwanete ase emeganda eria ase emereng'anio; na tabatebetie ring'ana otatiga ase emereng'anio,
\v 35 erinde rinyare goikeranigwa eriatebetwe nomobani, "Nimaanore omonwa one ase emereng'anio, inyatore ayabisegete korwa ogotongwa gw’ense."
\s1 Omoreng’anio bw’amabanchore ogotebererigwa
\p
\v 36 Erio Yeso agatiga emeganda, akagenda nyomba. Aborokigwa baye bakamochiera, bakobora, "Totebererie omoreng'anio bw'amabanchore a mogondo."
\v 37 Akairaneria, "Oyogosimeka embusuro engiya n’Omwana-o-mwanyabanto;
\v 38 omogondo nense; embusuro eyio engiya nabana b'oboruoti; na amabanchore nabwo abana b'oria omobe.
\v 39 Omobisa oria oyasimegete nere Saitani; rigesa nomoerio bw'ense, na abarache kogesa nabamalaika.
\v 40 Buna amabanchore agosangererigwa asambwa nomorero, naboigo nomoerio bw'ense orache koba.
\v 41 Omwana-o-mwanyabanto natome abamalaika baye, na barabwo nabasangererie na kobarusia korwa ase oboruoti bwaye abakogera abande bagochwe, na abagokora ebibe bonsi,
\v 42 nababatugute ase eriko ri'omorero. Aroro agwo abanto inababe nekerero na okoriania amaino.
\v 43 Erio abanyene oboronge nabagirigente buna erioba ase oboruoti bwa Ise obo. Oyore namato akoigwera, tiga aigwe.
\s1 Emereng’anio y’enibo, na eruru, na ekeonga
\p
\v 44 "Oboruoti bwa igoro nigo bogwekaine nenibo yabisire ase omogondo, eye omonto anyorete, akayebisa; erio ase omogoko oye akagenda, akaoonia ebiabwate bionsi, akagora omogondo oria.
\v 45 "Naende oboruoti bwa igoro mbogwekanirie nomonto omoonchoreria, okorigia chiruru chingiya.
\v 46 Ere agachia korora eruru eyemo ye rigori rinene, akaimoka akagenda, akaoonia ebiabwate bionsi, akayegora.
\v 47 "Naende oboruoti bwa igoro nigo bonga buna ekeonga ekiarutetwe ase enyancha ime, kegasangereria chinswe chia kera egesaku.
\v 48 Ekero giaichoire, abanto bagakeng'usa gocha engegu, bagaikaransa, bagasangereria chiria chingiya ase amakuru, na chiria chimbe bagachituguta.
\v 49 Naboigo arache koba ase omoerio bw'ense. Abamalaika nabaoroke bache gwatanana baria ababe korwa ase abanyene oboronge,
\v 50 babatugute ase eriko ri'omorero. Aroro agwo abanto inababe nekerero na okoriania amaino."
\v 51 Yeso akababoria, "Mwamanyire aya onsi?" Bakamoiraneria, "Ee."
\v 52 Akabatebia, "Ase engencho eyio kera omworokia bw'amariko oyokorirwe koba omworokigwa bw'oboruoti bwa igoro, obeire omogwekano bw'omonyene enyomba, oyokorua ase emonga yaye ebinto ebiyia na ebikoro.”
\s1 Yeso okwangwa Nazareti
\r (Mar 6:1-6; Luk 4:16-30)
\p
\v 53 Ekero Yeso akoorire emereng'anio eyio, akarua aroro, akagenda aase aande.
\v 54 Agachia goika ense yaye omonyene, akaborokereria ase esinagogi yabo, goika bagakumia, bagatebania, "Oyo ng'ai anyorire obong'aini obo na ogokora oko gwe chinguru?
\v 55 Oyo tari omwana bw'omobaachi? Ngi'na tari oria okorokwa Mariamu? Na bamura bamwabo tibari Yakobo, na Yusufu na Simion, na Yuda?
\v 56 Na basubati bamwabo bonsi tibari, aa seito? Gaki oyo ng'ai ayanyorire aya onsi?"
\v 57 Bakagechigwa asare. Korende Yeso akabatebia, "Omobani takomocha gosikwa otatiga ase ense yaye na mwaye."
\v 58 Ere takorete ogokora gwe chinguru okonge agwo, ekiagera batarenge nokwegena.
\c 14
\cp 14
\s1 Ogokwa kwa Yohana Omobatisi
\r (Mar 6:14-29; Luk 9:7-9)
\p
\v 1 Ekero keria omoruoti Herode akaigwa chinkuma igoro ya Yeso;
\v 2 agatebia abasomba baye, "Oyo nere Yohana Omobatisi, obokigwe korwa ase abakure, eke nakio gekogera chinguru echio chigokora emeremo asare."
\v 3 Naki Herode konya obwatire Yohana, omosibire, omobekire echela ase engencho ya Herodia, moka Filipo, momura omwabo,
\v 4 ekiagera Yohana amotebetie, "Tai boronge asore komenyana nere."
\v 5 Goika akarigia komoita, korende akaircka abanto, ekiagera konya banchire ng'a Yohana nomobani orenge.
\v 6 Rigachia goika rituko ri'okoinyora okoiborwa kwaye Herode, omoiseke bwe Herodia agatenga gati-gati y'abanto, akagokia Herode.
\v 7 Erio Herode agatiana ase okomoriera eira ng'a namoe kende gionsi araborie.
\v 8 Omoiseke oria agateba buna ng'ina konya amotebereirie, "Ing'a omotwe o Yohana Omobatisi igaa ase esani."
\v 9 Omoruoti agaichana, korende ase engencho ye chiira chiaye na abageni baye ase omoyega, agachika ayoegwe.
\v 10 Agatoma omonto ase echela ime anache Yohana omotwe.
\v 11 Omotwe oye okarentwa ase esani, okaegwa omoiseke oria, na ere akayoira ase ng'ina.
\v 12 Aborokigwa baye bagachia bakabogoria omobere, bakayotindeka, bakagenda, bagatebia Yeso amang'ana ayio.
\s1 Okoragerigwa kw'abanto chilifu isano
\r (Mar 6:30-44; Luk 9:10-17; Yoh 6:1-13)
\p
\v 13 Bono ekero Yeso achia koigwa aya, akarua agwo nobwato, akagenda ere bweka aase abanto batari. Korende ekero emeganda yachia koigwa aya, bakamotunyana namagoro korwa ase emechie.
\v 14 Ekero Yeso aikire engegu, akarora omoganda omonene, akabarorera amabera, akagwenia abarwaire babo.
\v 15 Ekero riachia koba mogoroba, aborokigwa baye bakamochiera, bakabora, "Aase aa negesomo, ngochia koira bore, batige abanto bagende ebichie begorere endagera."
\v 16 Yeso akabora, "Tibagwenereti kogenda; inwe bae endagera barie."
\v 17 Barabwo bakamotebia, "Titobwati gento aiga, otatiga emegati etano ne chinswe ibere."
\v 18 Akabora, "Bindetere aiga."
\v 19 Agachika emeganda eikaranse inse ase obonyansi; akabogoria emegati eria etano ne chinswe chiria ibere, akarigereria igoro, akabisesenia, agasamunyora emegati, akaa aborokigwa emegati eria, na aborokigwa bakayea emeganda.
\v 20 Bakaria bonsi, bakaigota. Bagasangereria ebisamunye bi'emegati ebiatigarete, ebitonga ikomi na bibere biichire.
\v 21 Na abwo bariete nigo barenge abasacha chilifu isano, otatiga abakungu na abana.
\s1 Yeso ogotaara engancha igoro
\r (Mar 6:45-52; Yoh 6:16-21)
\p
\v 22 Erio akabetereria aborokigwa baye bariine obwato, bamotang'anere kogenda ng'umbu, goika akaa emeganda ribaga egende.
\v 23 Na nyuma kaeire emeganda ribaga kogenda, akariina ebitunwa igoro ere bweka gochia gosaba. Riachia koba mogoroba akaba agwo bweka.
\v 24 Korendeobwato konya bwaikire enyancha gati bokorunda-rundigwa nemerindo, ekiagera omwaga nigo obatangete.
\v 25 Na ekero ki'oborendibwa kane bwa botuko Yeso agacha asebare, ogotaara ase enyancha igoro.
\v 26 Korende ekero aborokigwa bachia komorora ogotaara ase enyancha igoro, bakaondoka, bakabora, "Eri nerirengari! "Bagaaka eriogi ase okoiroka.
\v 27 Erio kegima Yeso agakwana nabarabwo, akabora, "Remia chinkoro! Ninche. Timoiroka!"
\v 28 Petero akamoiraneria, "Omonene, onye naye, ntebia nchiche ogwo asore igoro ase amache."
\v 29 Akamotebia, "Inchuo!" Petero agaika korwa ase obwato, agataara igoro ase amache, gochia ase Yeso.
\v 30 Korende ekero achia korora omwaga bwe chinguru, akairoka, agachaka korimera amache ime, agaaka eriogi, agateba, "Omonene ntooria!"
\v 31 Erio kegima Yeso akarambora okoboko kwaye, akamobwata akamotebia, "Aye omonto bw'okwegena ogoke, nase ki okwoboa?"
\v 32 Ekero bachia koriina obwato ime, omwaga ogakira.
\v 33 Nabwo abarenge ase obwato ime bakamosasima, bagateba, "Ekeene, aye n'Omwana o Nyasae.”
\s1 Abanto ba Genesareti bakogwenigwa
\r (Mar 6:53-56)
\p
\v 34 Ekero bambokire, bagaika ense ya Genesareti.
\v 35 Ekero abanto b'orogongo roria bachia komomanya, bagatoma abanto bagende chinsemo chionsi, bamorentere bonsi abarenge abarwaire;
\v 36 bakamosorora ng'a abae ribaga bakune nonya nomokoba bw'eanga yaye; na bonsi abayokunete bakagwenigwa.
\c 15
\cp 15
\s1 Yeso okoiraneria abwo bare koengereria ekiagera aborokigwa baye tibabwateti chingencho chi’abagaaka
\r (Mar 7:1-23)
\p
\v 1 Ekero ekio Abafarisai na aborokia b'amariko bakarwa Yerusalemu, bagachiera Yeso, bakamoboria,
\v 2 "Nase ki aborokigwa bao bagosaria chingencho chi'abagaaka? Naki kobakoragera tibari goisaba amaboko abo."
\v 3 Akabairaneria, "Nase ki inwe mogosaria ogochika kwa Nyasae ase chingencho chiaino?
\v 4 Naki Nyasae nigo achigete, agateba: Sika iso na nyoko, na: Oyorakwane bobe ase ise, gose ase ng'ina, ogokwa nakwe.
\v 5 Korende inwe moteba: Oyoratebie ise gose ng'ina: Bionsi ebi anga kwanyora korwa asende biaeirwe Nyasae, ere temogwenereti gosika ise.
\v 6 Ase chingencho chiaino chia kare nigo mogosaria ring'ana ria Nyasae.
\v 7 Inwe abang'ainereria! Mbuya Isaya abanete igoro asemore, ekero atebete:
\v 8 Abanto aba nigo bansigete ase ebikoba biabo igoro, korende chinkoro chiabo nigo chire aare korwa asende.
\v 9 Abwo nigo bagonsasima ogosasima kwa bosa kobakworokereria amorokererio ayare amachiko a mwanyabanto oka."
\v 10 Akarangeria abanto bache asare, akabatebia, "Igwa na manya:
\v 11 Tari ekio kegosoa omonwa gekobekera omonto ogotacheneka, korende egekorwa ase omonwa nakio ekio gekobekera omonto ogotacheneka."
\v 12 Ekero ekio aborokigwa baye bagacha, bakamoboria, "Inee! Kwamanyire ng'a Abafarisai, ekero baigwete ring'ana riria, mbagechetigwe?"
\v 13 Akairaneria, "Kera ekemeri getasimekiri na Tata one ore igoro ngesimorwe.
\v 14 Batige; barabwo nabaraai emeuko. Omouko oise koraa omouko onde, nigo baragwe ase engoro bonsi babere."
\v 15 Korende Petero akamotebia, "Totebererie omoreng'anio oyio."
\v 16 Akabora, "Inee ! Nonya mbono nainwe timori nobong'aini?
\v 17 Timomanyeti ng'a kende gionsi kegosoa ase omonwa nigo kegoeta enda, kiagwa kebara?
\v 18 Korende ebikorwa ase omonwa nigo bikorwa ase enkoro; nabio bikobekera omonto ogotacheneka.
\v 19 Naki ase enkoro nao bikorwa ebirengerio ebibe, oboiti, obotomani, obonyaka, oboibi, amang'ana 'oborimo, na okorama.
\v 20 Ayio naro akobekera omonto ogotacheneka korende okoria namaboko ataisabiri tikori kobekera omonto ogotacheneka.”
\s1 Okogwenigwa kw’omoiseke bw’abanto b’Ebisaku
\r (Mar 7:24-30)
\p
\v 21 Yeso akarua aroro, akagenda chinsemo chia Turo na Sidoni.
\v 22 Na rora, omokungu o Kanani korwa ase ensemo eria akaoroka, agakaa eriogi, akabora, "Omonene, omwana o Daudi, indorera amabera; enyaroka yane yachandirwe mono nekerecha."
\v 23 Korende tamoiraneria ing'ana. Aborokigwa baye bagacha, bakamosorora, bakabora, "Mokanie, agende, ekiagera akona-gototunyana ogotoakera eriogi."
\v 24 Akairaneria, "Nigo natometwe ase ching'ondi chinsiru chi'enyomba ya Israeli chioka."
\v 25 Korende omokungu oria akamochiera akamosasima, akabora, "Omonene, nkonya."
\v 26 Akairaneria, "Tari buya kobogoria obokima bw'abana na koborutera chisese."
\v 27 Akabora, "Ee, Omonene, korende nonya ne chisese nkoria chire amatori ayakogwa korwa ase chimesa chi'abanene babo."
\v 28 Erio Yeso akamoiraneria, "Aye omong'ina, okwegena kwao nokonene! Tiga abe buna oganetie." Na ekero ekio enyaroka yaye ekagwenigwa.
\s1 Abange bakogwenigwa
\r (Mar 7:31-37)
\p
\v 29 Yeso akarua aroro akagenderera, agacha ensemo y'enyancha ya Galili, akariina ebitunwa igoro, agaikaransa aroro.
\v 30 Emeganda emenene ekamochiera, ekarenta amagata, na ebirema, na emeuko, na amamama, na abande abange, bakababeka ase amagoro a Yeso, na ere akabagwenia.
\v 31 Goika emeganda egakumia ekero bachia korora abarenge amamama bagokwana, abarenge ebirema babeire buya, abarenge amagata bakogenda, na abarenge emeuko bakorora; bakamobaka Nyasae o bw’Abaisraeli.
\s1 Okoragerigwa kw’abanto chilifu inye
\r (Mar 8:1-10)
\p
\v 32 Erio Yeso akarangeria aborokigwa baye bache asare, akabora, "Inche naroreire emeganda amabera, ekiagera babeire amo nainche amatuko atato, batari nendagera; na tindigeti kobatiga bagende nenchara, babaise kogoya inchera."
\v 33 Aborokigwa baye bakamotebia, "Aa nerooro, ng'ai toranyore emegati emenge eraisane abanto abange buna aba baigote?"
\v 34 Yeso akababoria, "Emegati nerenga mobwate?" Bakamoiraneria, "Netano na ebere, ne chinswe chinsinini nke igo."
\v 35 Agachika omoganda oikaranse inse.
\v 36 Akabogoria emegati eria etano na ebere, ne chinswe chiria. Ekero airaneirie ng'a mbuya mono, akabisamunyora, akaa aborokigwa, na barabwo bakayea emeganda eria.
\v 37 Bakaria bonsi, bakaigota; bagasangereria ebisamunye bi'emegati ebiatigarete, ebitonga bitano na bibere biichire.
\v 38 Na abwo bariete nigo barenge abasacha chilifu inye, otatiga abakungu na abana.
\v 39 Agatiga emeganda egende, akariina obwato ime, akagenda chinsemo chia Magadani.
\c 16
\cp 16
\s1 Yeso okwanga koorokia egekone
\r (Mar 8:11-13; Luk 12:54-56; 11:29)
\p
\v 1 Abafarisai na Abasadukai bagacha ase ogoteema Yeso, bakamosaba aborokie egekone buna ekemanyererio korwa igoro.
\v 2 Akabairaneria, "Rikoba mogoroba, mwabora: Rero nerakeere, ekiagera igoro abariirire.
\v 3 Na mambia mwabora: Rero netwe ey'omwaga, ekiagera amare abariirire na gosung'unana. Inwe imomanyete obosio bw'erioba, korende timomanyeti ebimanyererio bi'ebiro.
\v 4 Ekegori ekebe ki'obotomani kerigetie egekone, korende tigekoegwa egekone otatiga ekia Yona." Erio akabatiga, akagenda.
\s1 Yeso ogotogonyera obouko bw’aborokigwa
\r (Mar 8:14-21)
\p
\v 5 Ekero aborokigwa baika ng'umbu konya beebire koirana emegati.
\v 6 Yeso akabatebia, "Rigereria, mwerende nememera y'Abafarisai na Abasadukai."
\v 7 Bakaborania, bagoteba, "Titwarentete emegati."
\v 8 Korende Yeso, konya omanyire aya, akabora, "Inwe abamore nokwegena ogoke, inki gekogera mokona-koborania ng'a timori nemegati?
\v 9 Timokomanya gose koinyora emegati eria etano ase baria chilifu isano, na ebitonga mbirenga mwasangereretie?
\v 10 Nonya nemegati eria etano na ebere ase baria chilifu inye, na ebitonga mbirenga mwasangereretie?
\v 11 Naki inwe motari komanya ng'a tindi gokwana igoro y'emegati? Mwerende nememera y'Abafarisai na Abasadukai."
\v 12 Erio bakamanya ng'a tare kobatebia okwerenda nememera y'emegati, korende nokworokereria kw'Abafarisai na Abasadukai.
\s1 Okoorokia gwa Petero ng’a Yeso nere Kristo
\r (Mar 8:27-30; Luk 9:18-21)
\p
\v 13 Bono ekero Yeso acha ensemo ya Kaisaria Filipi, akaboria aborokigwa baye, "Inee! Abanto nigo bakobora ng'a Omwana-o-mwanyabanto nere ng'o?"
\v 14 Bakamoiraneria, "Abande nig'o bagoteba: Yohana Omobatisi; na abande: Elija; na abande: Yeremia gose oyomo bw'ababani."
\v 15 Akababoria, "Nainwe mokobora ng'a ninche ng'o?"
\v 16 Simion Petero akamoiraneria, "Aye naye Kristo, Omwana o Nyasae ore moyo."
\v 17 Yeso akamoiraneria, "Nosesenirie aye Simion, mosinto o Yona, ekiagera eri tomaanoreiri nomobere na amanyinga, korende na Tata one ore igoro.
\v 18 Na inche nagotebirie, ng'a aye naye Petero, na ase egetare eke ning'agache ekanisa yane, ne chinguru chi'amakweri tichikoyebua.
\v 19 Inche ninkoe ebigorero bi'oboruoti bwa igoro, na ande onsi orasibe ase ense nabe asibirwe na igoro, na ande onsi orasibore ase ense nabe asiboirwe na igoro."
\v 20 Erio agachika aborokigwa baye bokong'u tibatebia onde ng'a nere Kristo.
\s1 Yeso okobana ogokwa na okoboka kwaye
\r (Mar 8:31-33; Luk 9:22)
\p
\v 21 Korwa ekero ekio Yeso agachaka kworokereria aborokigwa baye ng'a nemogwenerete kogenda Yerusalemu, anyare gochandwa nabagaaka, na abakuani abanene, na aborokia b'amariko, ase chinchera chinyinge, na goitwa; ase rituko ria gatato naboke.
\v 22 Petero akamoira ensemo, agachaka komokania, akabora, "Omonene, ayio tabaisa gokonyora! Takoba asore buna ayio."
\v 23 Korende Yeso akeonchora, agatebia Petero, "Irana nyuma yane, Saitani! Aye nigo origetie gontanga, ekiagera aye tori ase ensemo ya Nyasae, korende nase mwanyabanto."
\s1 Okoorangerigwa kw’ogwekeyia omonyene
\r (Mar 8:34; 9:1; Luk 9:23-27)
\p
\v 24 Erio Yeso agatebia aborokigwa baye, "Oyorigetie gontunyana, tiga ekaane ere omonyene, etweke omosalaba oye, antunyane.
\v 25 Naki onde bwensi orarigie koegera obogima bwaye, oyio nabosirie; na oyorasirie obogima bwaye ase engencho yane, oyio naboegere.
\v 26 Ninki eragwenere omonto konyora ense yonsi, ko asirie omoyo oye? Gose omonto inki ararue ase ribaga ri'omoyo oye?
\v 27 Ekiagera Omwana-o-mwanyabanto naoroke nabamalaika baye ore nobonene bwa Ise, na ekero ekio ng'ae kera omonto koreng'ana buna are gokora.
\v 28 Nekeene nabatebirie: Abanto mbare aiga ase aba bateneine, barabwo bataigwe amakweri nonya ng'ake goika barore Omwana-o-mwanyabanto ogocha ase oboruoti bwaye."
\c 17
\cp 17
\s1 Okoonchoka ekieni kwa Yeso
\r (Mar 9:2-13; Luk 9:28-36)
\p
\v 1 Na nyuma ase amatuko atano na rimo Yeso akaira Petero, na Yakobo, na Yohana momura omwabo Yakobo, akabaira igoro ase egetunwa egetambe barabwo boka.
\v 2 Akaonchoka ekieni kiaye asebare, obosio bwaye bokagirigenta buna erioba, ne chianga chiaye chikaraba buna omobaso.
\v 3 Na rora, Musa na Elija bakabaorokera, bagakwana nere.
\v 4 Petero agatebia Yeso, "Omworokia, mbuya intwe koba aiga; onye ngwancha, ninkore aiga ebigutu bitato, ekemo ekiao, ekemo ekia Musa, na ekemo eki'Elija."
\v 5 Ekero arenge gokwana, rora, riire rirabu rikababisia, na eriogi rikarwa ase riire riria, rigateba, "Oyo n'Omwana one omwanchwa, ngokirie nere; moigwere ere."
\v 6 Ekero aborokigwa bachia koigwa aya, bakagwa inse maumama, bakabwatwa nomoondoko omonene.
\v 7 Korende Yeso agacha akabakuna, akabora, "Imoka, timobaisa kwoboa."
\v 8 Ekero bachia koimokia amaiso abo, tibarora monto otatiga Yeso bweka.
\v 9 Kobagotirimboka korwa ase egetunwa, Yeso akabachika, akabora, "Timotebia monto onde okorora oko goika Omwana-o-mwanyabanto aboke korwa ase abakure."
\v 10 Aborokigwa baye bakamoboria, "Nase ki rende aborokia b'amariko bagoteba ng'a negwenerete Elija ache ritang'ani?"
\v 11 Yeso akairaneria, "Nekeene, n'Elija ore gocha ritang'ani, na ere naroisie onsi.
\v 12 Korende nabatebirie ng'a Elija oikire gocha; na barabwo tibamomanyete, korende bakamokorera onsi aya barigetie. Naboigo n'Omwana-o-mwanyabanto nachie konyora emechando ase amaboko abo."
\v 13 Erio aborokigwa baye bakamanya ng'a Yohana Omobatisi nere are kobatebia.
\s1 Okogwenigwa kw’omomura obwatire nekerecha
\r (Mar 9:14-29; Luk 9:37-43)
\p
\v 14 Ekero bachia goika ase omoganda, omonto oyomo akamochiera agwo, akamotung'amera, akabora,
\v 15 "Omonene, ororere omomura one amabera, ekiagera nare nendurume, nigo achandegete mono. Naki ere, kero kende nigo akogwa ase omorero ime, na kero kende ase amache ime.
\v 16 Nkamorenta ase aborokigwa bao, tibanyara komcgwenia."
\v 17 Yeso akairaneria, "Inwe ekegori getari nokwegena, naende ekebe, nimbe amo nainwe goika ririri? Nindemererie nainwe goika ririri? Mondetere aiga."
\v 18 Yeso agatogonyera ekerecha, na kerokio kegatiga omwana oria na ere akagwenigwa ekero keria.
\v 19 Erio aborokigwa bagachiera Yeso bobisi, bakabora, "Ninki kiagera intwe totanyara korusia ekerecha keria?"
\v 20 Akabatebia, "Nase engencho y'okwegena kwaino kore ogoke. Ekeene nabatebirie: Moise koba nokwegena koreng'aine buna entetere y'omote onga buna omosabisabi, namotebie egetunwa eke: Karue agwo, ogende aaria, na kerokio nakeruo, tirikoba ring'ana ritanyarekane asemore. [
\v 21 Korende ekerecha kenga buna eke tikegosoka otatiga ase ogosaba na okweng'ata.”]
\s1 Obobani bwa kabere bwa Yeso igoro y’ogokwa kwaye
\r (Mar 9:30:32; Luk 9:43-45)
\p
\v 22 Rigoro basangererekanete Galili, Yeso akabatebia, "Omwana-o-mwanyabanto ngochia are kobekwa ase amaboko 'abanto.
\v 23 Barabwo inabamoite, ne rituko ria gatato naboke." Bagaichana mono.
\s1 Yeso ogoakana ebango ye Hekalu
\p
\v 24 Kobaikire Kapernaumu, abaare kobanga ebango ye Hekalu bagachiera Petero, bakamoboria,"Inee! Omworokia oino nkorua are ebango?"
\v 25 Akabairaneria, "Ee, nkorua are." Goika agasoa nyomba, Yeso agatang'ana gokwana na Petero, akamoboria, "Inki okorengereria Simion? Abaruoti b'ense nigo bakorusia ebango na ogochoga korwa ase ng'o? Nkorwa ase abana babo, gose nase abanto bande?"
\v 26 Na ekero Petero amoiraneria, "Nkorwa ase abande," Yeso akamotebia, "Rirorio abana babo barabwo nabasibore.
\v 27 Korende titobaisa kobagechia, genda nyancha orute endobio na enswe erache ritang'ani oyebwate; na ekero okoyiasamia omonwa oye norore eropia ereo, oyerusie, obae abwo ase engencho yane amo naye."
\c 18
\cp 18
\s1 Okworokereria igoro y’oboitongo
\r (Mar 9:33-37; Luk 9:46-48)
\p
\v 1 Ase engaki eria aborokigwa bagacha ase Yeso, bakamoboria, "Ning'o ore omonene kobua abande ase oboruoti bwa igoro?"
\v 2 Akarangeria omwana, akamobeka gati-gati yabo,
\v 3 akabora, "Ekeene nabatebirie: Motaonchogeti mobe buna abana, timogosoa ase oboruoti bwa igoro nonya ng'ake.
\v 4 Gaki, onde bwensi oyo orekeyie omonyene koba buna omwana oyo, oyio nere ore omonene kobua abande ase oboruoti bwa igoro.
\v 5 "Onde bwensi oramwanche omwana oyomo buna oyo ase erieta riane, oyio onyanchire inche.
\s1 Ogokurera kw’ogotatanga abande
\r (Mar 9:42-48; Luk 17:1-2)
\p
\v 6 "Oyo oragere oyomo bw'aba abake, abanyegenete, akore ebibe, anga mbuya kobua ase omonto oria asungerwe orogena rogosia ase rigoti riaye, arutwe ase endiba y'enyancha.
\v 7 "Obobe nobw'ense ase engencho y'amateemwa ayakorenta ebibe! Naki amateemwa takomocha kobao, korende obobe nobwaye omonto oyio okorenta ogoteemwa!
\v 8 Na onye okoboko kwao gokogera okore ebibe, gose nokogoro kwao, konache, ogotugute are; mbuya asore osoe ase obogima kore omonungu, gose egesegora, kobua koba namaboko abere, na amagoro abere, na gotugutwa ase omorero o kare na kare.
\v 9 Onye neriso riao rikogera okore ebibe, orirusie, oritugute are; mbuya asore osoe ase obogima kore egetong'o kobua koba namaiso abere na gotugutwa ase omorero o kare na kare.
\v 10 "Rigereria, timobaisa gochaya oyomo bw'aba abake; naki nabatebirie inwe, nonya nabamalaika babo igoro tibagotiga korora obosio bwa Tata one ore igoro. [
\v 11 Naki Omwana-o-mwanya banto nigo achete gotooria egiasirete.]
\s1 Omoreng’anio bw’eng’ondi ensiru
\r (Luk 15:3-7)
\p
\v 12 "Inki mokorengereria? Omonto, onye ore ne ching'ondi rigana erimo, na eyemo kerasire, Inee, tagotiga chiria emerongo kianda na kianda ase ebitunwa, achie korigia eria yasirire?
\v 13 Kayenyorire, nekeene nabatebirie: Nagoke ase eria kobua ase chiria emerongo kianda na kianda chitasirete.
\v 14 Naboigo, tari ogwancha gwa Tata one ore igoro ng'a oyomo bw'aba abake asire.
\s1 Buna orakore ase oyo okorire bobe
\r (Luk 17:3)
\p
\v 15 "Oyomino karakore ebibe, genda omotebie okomocha kwaye, aye nere, inwe mweka. Karakoigwere, igo kwamonyorire.
\v 16 Korende atakoigwereti, ira omonto oyomo, gose babere, mogende asare mwensi, ng'a kera ring'ana rinyare gwancheranwa ase abarori babere gose batato.
\v 17 Ere atabaigwereti abwo, tebia ekanisa; naende ataigwereti ekanisa nero, asore aye tiga abe buna omonto bw'Ebisaku, na buna omorusia ebango.
\v 18 Nekeene nabatebirie: Ande onsi morasibe ase ense, nabe asibirwe na igoro; na ande onsi morasibore ase ense, nabe asiboirwe na igoro.
\s1 Ogosaba kw’obomo
\p
\v 19 "Naende nabatebirie: Onye babere asemore bagwancherana ase ense igoro ya ing'ana rinde rionsi barasabe, inabakorerwe rirorio na Tata one ore igoro.
\v 20 Naki asebare babere gose batato basangererekanire ase erieta riane, nainche nao inde agwo gati-gati yabo.”
\s1 Buna ogwenerete kwabera, na omoreng’anio bw’omosomba otari koiraneria ng’a mbuya mono
\r (Luk 17:4)
\p
\v 21 Erio Petero agacha, akamoboria, "Omonene, ng'ara karenga oyominto arankorere ebibe, na inche mwabere? Goika chintunda isano na ibere gose?"
\v 22 Yeso akamotebia, "Tingotebeti komwabera chintunda isano na ibere, mwabere nonya ne chintunda isano na ibere ara emerongo etano na ebere.
\v 23 "Ase ayio, oboruoti bwa igoro nigo bogwekaine nomoruoti origetie gokora omobaro nabasomba baye.
\v 24 Ekero achakire gokora omobaro akarenterwa omosomba oyomo omoriete chitalanta chilifu ikomi.
\v 25 Ekero asinyetwe goakana, omonene oye agachika aoonigwe, ere na mokaye, na abana baye, na ebiabwate bionsi, na esira eria eakanwe.
\v 26 Omosomba oria akagwa inse, akamosorora, agateba: Omonene, ing'ira ng'ora, na inche ningoakane bionsi.
\v 27 Omonene bw'omosomba oria agasogwa namabera, akamosibora, akamwabera ase esira yaye.
\v 28 Korende omosomba oyio, ekero achia korua aroro, akarora ase abasomba bande oyomo omoriete chidinari rigana erimo, akamobwata emioyo, akabora: Ng'akane ebi kwariete.
\v 29 Omosomba oria agatung'ama inse, akamosorora, agateba: Ing'ira ng'ora, na inche ningoakane.
\v 30 Akaanga, agachia akamoruta echela ime goika aakane esira eria.
\v 31 Ekero abasomba bande bachia korora aya akoreka, bagaichana mono, bakagenda, bagatebia omonene obo onsi ayakorekire.
\v 32 Erio omonene oye akamorangeria, akamotebia: Aye omosomba omobe! Inche ngakwabera esira yonsi, ekiagera gwansororete.
\v 33 Inee! Aye tikwagwenerete kwabera omosomba oria onde, buna nainche nakwaberete?
\v 34 Omonene oye akabea mono, akamobeka ase abarendi b'echela, goika aakane ebi ariete bionsi.
\v 35 Naboigo na Tata one ore igoro arabakorere nainwe, onye timokwabera abamino ase chinkoro chiaino ime."
\c 19
\cp 19
\s1 Riborio igoro y’ogotigana
\r (Mar 10:1-12; Luk 16:18)
\p
\v 1 Ekero Yeso achia gokoora amang'ana ayio, akarua Galili, agasoa ensemo ya Boyahudi ng'umbu ya Yorodan;
\v 2 na emeganda emenene ekamotunyana, akabagwenia aroro.
\v 3 Abafarisai bakamochiera, bakamoteema ase okomoboria, "Inee! Mboronge omonto atige mokaye ase ring'ana rinde rionsi?"
\v 4 Akabairaneria, "Timwana gosoma buna ere oyobatongete korwa omochakano, nere obatongete omosacha na omokungu,
\v 5 agateba: Ase engencho eyio omonto natige ise na ng'ina, abwatane na mokaye, na abwo babere nigo barabe omobere oyomo?
\v 6 Ase igo tibakoba babere naende, korende omobere oyomo. Naboigo, ebi Nyasae abwatanirie, mwanyabanto tabiatanana."
\v 7 Bakamoboria, "Nase ki rende Musa achigete komoa omokungu rirube ri'ogotigana, nakomotiga?"
\v 8 Akabatebia, "Nase engencho y'obokong'u bwe chinkoro chiaino Musa abaerete ribaga gotiga abakungu baino, korende korwa omochakano ayio tarenge bo.
\v 9 Korende inche nabatebirie, oyoratige mokaye, otatiga ase engencho y'obotomani, na konyuoma oyonde, oyio otomanire; naende oyoranyuome omokungu oyotigirwe, otomanire."
\v 10 Aborokigwa bakamotebia, "Amang'ana igoro y'omonto na mokaye karabe engencho eye, tegwenereti konyuoma."
\v 11 Korende akabatebia, "Tari bonsi baranyare gwancha ring'ana eri, otatiga abwo baeirwe.
\v 12 Naki mbare abagomba abaiboretwe bo, naende mbare abagomba aba abanto bagombaetie, naende mbare abagomba abekorete abanyene koba abagomba ase engencho y'oboruoti bwa igoro. Oyoranyare gwancha ring'ana eri, tiga arianche.”
\s1 Yeso ogosesenia abana abake
\r (Mar 10:13-16; Luk 18:15-17)
\p
\v 13 Erio abana abake bakarentwa asare, erinde ababekere amaboko aye na kobasabera. Aborokigwa baye bagatanga abanto,
\v 14 korende Yeso agateba, "Batige abana bache asende, timobaisa kobatanga, ekiagera abare buna aba, oboruoti bwa igoro nobwabo."
\v 15 Akababekera amaboko aye, akaimoka korwa aroro, akagenda.
\s1 Omomura omonda okorigia obogima bwa kare na kare
\r (Mar 10:17-22; Luk 18:18-23)
\p
\v 16 Na rora, omonto oyomo akamochiera, akamoboria, "Omworokia ngokora ki okuya ndakore nyore obogima bwa kare na kare?"
\v 17 Akamotebia, "Nase ki okomboria ninki kere ekiya? Oyomo nareo oyore omuya. Onye korigetie gosoa ase obogima, bwata amachiko."
\v 18 Akamoboria, "Ayare buna arari?" Yeso akamoiraneria, "Toita, Totomana, Toiba, Toteba oborimo,
\v 19 sika iso na nyoko; naende: Ancha omogisangio oo buna bweanchete."
\v 20 Omomura oria akamotebia, "Ayio onsi nayabwatire; ing'ana ki rimochete?"
\v 21 Yeso akamotebia, "Onye korigetie koba omoikeranu, gachie, oonie ebio ore nabio bionsi, oe abataka, na aye nobe nenibo igoro; erio oche ontunyane."
\v 22 Ekero achia koigwa ring'ana riria, omomura oria akagenda nobororo, ekiagera arenge nenibo enyinge.
\s1 Obobe bw’obotenenku
\r (Mar 10:23-31; Luk 18:24-30)
\p
\v 23 Yeso agatebia aborokigwa baye, "Nekeene nabatebirie: Nabe aakong'u ase omonto omonda gosoa ase oboruoti bwa igoro.
\v 24 Naende nabatebirie inwe, naororo engamia goeta ase ekebao gi'esindani, kobua omonto omonda gosoa ase oboruoti bwa Nyasae."
\v 25 Ekero aborokigwa bachia koigwa aya, bagakumia mono, bagateba, "Ning'o rende oranyare gotooreka?"
\v 26 Korende Yeso akabarigereria, akabatebia, "Ase mwanyabanto takonyarekana, korende ase Nyasae onsi nigo akonyarekana."
\v 27 Erio Petero akamoiraneria, "Rora, intwe twatigire bionsi, twagotunyanire, inki rende toranyore?"
\v 28 Yeso akabatebia, "Nekeene nabatebirie: Ase ense enyia, ekero Omwana-o-mwanyabanto agochi-gocha goikaransa ase ekerogo kiaye ki'obonene, inwe abamwantunyanire namoche goikaransera ebirogo bi'obonene ikomi na bibere, mokogambera ebisaku ikomi na bibere bi'Abaisraeli.
\v 29 Na onde bwensi otigete chinyomba, gose bamura bamwabo, gose basubati bamwabo, gose ise, gose ng'ina, gose abana, gose emegondo ase engencho y'erieta riane, namenteranigwe ara rigana, na obogima bwa kare na kare nabonyore.
\v 30 Korende abange abare abe ritang'ani inababe abanyuma, na abanyuma inababe abe ritang'ani.
\c 20
\cp 20
\s1 Omoreng’anio bw’abaremi ase omogondo bw’emesabibu
\p
\v 1 "Naki oboruoti bwa igoro nigo bogwekaine nomonto omonyene enyomba oyosogete mambia chuni kogenda korika abaremi ase omogondo oye bw'emesabibu.
\v 2 Gachia gwancherana nabaremi rituko erimo edinari eyemo, akabaira ase omogondo oye bw'emesabibu.
\v 3 Agasoka chinsa isato, akarora abande bateneine echiiro, batari nemeremo,
\v 4 akabatebia nabarabwo: Genda nainwe ase omogondo one bw'emesabibu na inche nimbae ekere kia boronge. Bakagenda.
\v 5 Agasoka naende chinsa isano nemo, ne chinsa kianda, agakora boigo.
\v 6 Goika chinsa ikomi nemo agasoka, akarora abande bateneine, akabatebia nabarabwo: Ninki mwatenenera aa bwaira, motari nemeremo?
\v 7 Bakamotebia: Ekiagera titorikiri na monto. Akabatebia: Genda nainwe boigo ase omogondo one bw'emesabibu.
\v 8 Ekero riagorobire, omonyene omogondo agatebia omorendi oye: Rangeria abaremi, obae eng'eria yabo, ochakere korwa abanyuma goika abe ritang'ani.
\v 9 Ekero baria barigetwe chinsa ikomi nemo bachete, bakanyora kera oyomo edinari eyemo.
\v 10 Bono ekero abe ritang'ani bacha, bagakaga ng'a barabwo nabaegwe kobua abande, bakanyora nabarabwo kera oyomo edinari eyemo.
\v 11 Erio kabaeirwe, bakaba nkwemurungania bare ase omonyene enyomba,
\v 12 bakabora: Abwo ba nyuma nigo bakora emeremo y'ensa eyemo yoka, na aye kwabatoreng'aneria naintwe abatwaremereretie emechando ne riberera ri'omobaso bwonsi.
\v 13 Ere akairaneria oyomo obo: Omosani, tingokorereti bobe. Titwancheranete naye ase edinari eyemo?
\v 14 Bwata ekere ekiao, ogende; nindigetie koa oyo o nyuma koreng'ana naye.
\v 15 Inee! Tindi neribaga gokora buna ndigetie omonyene nebinto biane? Gose naki okorigereria neriso riibe, ekiagera inche inde omuya?
\v 16 Naboigo abanyuma inababe abe ritang'ani, na abe ritang'ani inababe abanyuma.”
\s1 Obobani bwa gatato bwa Yeso igoro y’ogokwa kwaye
\r (Mar 10:32-34; Luk 18:31-34)
\p
\v 17 Na Yeso, ekero arenge gotiira gochia Yerusalemu, akabaira ensemo aborokigwa baye ikomi na babere.
\v 18 Kobare inchera, akabatebia, "Rora, ngotiira tore gochia Yerusalemu, na Omwana-o-mwanyabanto nabekwe ase amaboko 'abakuani abanene na aborokia b'amariko, na barabwo nabamogambie akwe,
\v 19 naende nabamobeke ase amaboko 'abanto b'Ebisaku; nakorerwe echeche, naende naakwe emecharichi na kobambwa; na ase rituko ria gatato nabokigwe.”
\s1 Okoboria koegwa ogosika gw’ense eye
\r (Mar 10:35-40)
\p
\v 20 Erio ng'ina abana ba Zebedi akamochiera amo nabana baye, akamotung'amera na komosaba ring'ana.
\v 21 Yeso akamoboria, "Inki origetie?" Akamoiraneria, "Chika ng'a abana baane babere baikaranse, oyomo ensemo y'okoboko kwao gw'okorio, na oyomo ensemo y'okoboko kwao gw'okobee ase oboruoti bwao."
\v 22 Yeso akairaneria, "Inwe timomanyeti eri mogosaba. Inee! Namonyare konywera egekombe ndache konywera inche?" Bakamotebia, "Natonyare."
\v 23 Akabatebia, "Egekombe nkonywera inche, namokenywere, korende ribaga ri'ogoikaransa ensemo y'okoboko kwane gw'okorio na ensemo y'okoboko kwane gw'okobee, tindi nokobua gw'okobaa, otatiga abwo bagacheire na Tata one nabwo barariegwe.”
\s1 Obonene bw’ekeene
\r (Mar 10:41-45)
\p
\v 24 Ekero baria ikomi bachia koigwa aya, bakabea ase abamura baria babere ba ise omo.
\v 25 Korende Yeso akabarangeria bache asare, akabora, "Mwamanyire ng'a abagambi b'Ebisaku bakogambera abanto, na abanene babo nigo bare nokobua igoro asebare.
\v 26 Korende ayio takoba bo asemore inwe, korende oyorarigie koba omonene asemore goika abe omokoreri oino;
\v 27 na oyorarigie koba omotang'ani asemore, goika abe omosomba oino,
\v 28 buna Omwana-o-mwanyabanto atachete gokorerwa, korende gokorera, na korua obogima bwaye, erinde bobe embooria y'abange.”
\s1 Abanto babere emeuko bakoramokigwa
\r (Mar 10:46-52; Luk 18:35-43)
\p
\v 29 Ekero baare korua Yeriko, omoganda omonene okamotunyana.
\v 30 Rora, abanto babere emeuko baikaransete ase enchera ensemo, na ekero bachia koigwa ng'a Yeso ogoeta, bagaaka eriogi, bakabora, "Tororere amabera, aye omwana o Daudi!"
\v 31 Omoganda oria okabatogonyera ng'a banyare gokira, korende bakamenta kwoga eriogi, bakabora, "Omonene, tororere amabera, aye Omwana o Daudi."
\v 32 Yeso agatenena, akabarangeria, akababoria, "Ninki morigetie mbakorere?"
\v 33 Bakamoiraneria, "Omonene, otoramokie amaiso aito."
\v 34 Yeso agasogwa namabera, agakuna amaiso abo. Erio kegima bakaba nkorora bare, bakamotunyana.
\c 21
\cp 21
\s1 Yeso ogochena Hekalu
\r (Mar 11:1-11; Luk 19:28-40; Yoh 12:12-19)
\p
\v 1 Ekero bachia goika ang'e na Yerusalemu, bagaika Betifage, ase egetunwa ki'Emezeituni. Erio Yeso agatoma aborokigwa baye babere,
\v 2 akabatebia, "Genda ase agachie karia mokoorokera, erio kegima namorore etigere esibire, na emori yaye amo nero; mochisibore mochindetere.
\v 3 Na omonto karabatebie ring'ana, momotebie: Omonene nachiganetie; erio kegima nachitome."
\v 4 Aya onsi agakoreka, erinde anyare goikeranigwa ayatebetwe nomobani, ogoteba,
\v 5 "Tebia abanto ba Sayoni, Rigereria, Omoruoti oino okobachera are, nomokanyeku, oriinire etigere, nase emori y'etigere, akamori g'etigere."
\v 6 Aborokigwa bakagenda, bagakora buna Yeso abachigete.
\v 7 Bakamorentera etigere amo nemori yaye, bakaara chianga chiabo igoro ya chirochio, na Yeso akayeriina.
\v 8 Na abange b'emeganda bakaara chianga chiabo inchera: abande bakanacha chinsagia chi'emete bagachiaara nchera.
\v 9 Emeganda eria yatang'aine, na eyare komotunyana, bagaaka eriogi, bagateba, "Hosana ase Omwana o Daudi! Nasesenirie oyio ogocha ase erieta ri'Omonene! Hosana, aye ore igoro!
\v 10 Ekero achia gosoa Yerusalemu, omochie omogima ogaseega-seega, abanto bakaboria, “Ning’o oyio?”
\v 11 Emeganda ekairaneria, "Oyio nere Yeso, omobani o Nazareti o Galili."
\s1 Yeso ogochena Hekalu
\r (Mar 11:15-19; Luk 19:45-48; Yoh 2:13-22)
\p
\v 12 Erio Yeso agasoa ase Hekalu ya Nyasae, akabasokia isiko bonsi abarenge koonia na kogora ime ase Hekalu, akaonchorana chimesa chi'abaare koonchoreria chibesa, na ebirogo bi'abaare koonia amaruma.
\v 13 Akabatebia, "Nerikire: Enyomba yane nerokwe enyomba y'ogosaba, na inwe mwayekorire koba ribwago ri'abauri."
\v 14 Emeuko na amagata bakamochiera aria ase Hekalu, na ere akabagwenia.
\v 15 Korende abakuani abanene na aborokia b'amariko bakabea, ekero bachia korora ebirage bi'ogokumia akorete, na abana bagoaka eriogi ase Hekalu ime, bakobora, "Hosana ase Omwana o Daudi!"
\v 16 Bakamoboria, "Kwaigure abana buna bakobora?" Yeso akabatebia, "Ee; timwana gosoma: Nase emenwa y'abana na ey'abakogonka kwarentire ogotogia ogoikeranu?"
\v 17 Akabatiga, agasoka korwa ase omochie, akagenda Bethania, akarara aroro.
\s1 Omoko omogomba
\r (Mar 11:12-14, 20-26)
\p
\v 18 Mambia gakoirana omochie, akaigwa enchara.
\v 19 Akarora omoko oyomo ase enchera ensemo, akayochiera, tarora gento asoro otatiga amato oka. Akayotebia, "Korwa bono tokwama amatunda nonya ndinde." Erio kegima omoko oyio okoma.
\v 20 Ekero aborokigwa bachia korora ogokora oko, bagakumia, bakaboria, "Naki bono omoko oyo bwoma bwango iga?"
\v 21 Yeso akabairaneria, "Nekeene nabatebirie; Komorabe nokwegena motabeti na gosiereria konde, tari erio ri'omote rioka morakore, korende nonya namotebie egetunwa eke: Tegoka, otugutwe enyancha ime, narikoreke.
\v 22 Kende gionsi moraborie ase ogosaba, komoregene namokenyore.”
\s1 Riborio igoro y’okobua kwa Yeso
\r (Mar 11:27-33; Luk 20:1-8)
\p
\v 23 Ekero achia gosoa Hekalu ime na kworokereria, agachierwa nabakuani abanene na abagaaka b'abanto, bakamoboria, "Nase okobua ki ogokora amang'ana aya? Ning'o okoete okobua oko?"
\v 24 Yeso akabairaneria, "Nainche boigo nimbaborie ring'ana erimo, komorang'iranerie, nainche boigo nimbatebie nase okobua ki ngokora aya.
\v 25 Inee! Ebatiso ya Yohana, ng'ai yarwete? Igoro yarwete, gose nase mwanyabanto?" Bagatebania barabwo ase barabwo, bakabora, "Toise goteba: Nigoro yarwete, igo aratoborie: Naki rende motamwegenete?
\v 26 Naende toise goteba: Nase mwanyabanto yarwete, nkoiroka tore omoganda, ekiagera abanto bonsi banchete ng'a Yohana nomobani orenge."
\v 27 Bakamoiraneria, "Titomanyeti." Ere akabatebia, "Nonya ninche tinkobatebia inwe nase okobua ki ngokorera aya.
\s1 Omoreng’anio bw’abana babere abamura
\p
\v 28 "Naki moroche? Omonto gete narenge nabana babere abamura. Akamochiera oria bwe ritang'ani, akamotebia: Omwana one, genda rero okore emeremo ase omogondo bw'emesabibu.
\v 29 Akamoiraneria: Tindigeti kogenda, korende nyuma yaye akaonchoka, akagenda.
\v 30 Akamochiera oyo okabere, akamotebia boigo. Nere akamoiraneria: Nkogenda inde, omonene; go tagenda.
\v 31 Inee! Norori ase baria babere okorete ogwancha gwa ise?" Bakabora, "Noria bwe ritang'ani." Yeso akabatebia, "Nekeene nabatebirie ng'a abarusia ebango na abakungu abatayayi nkobatang'anera bare gosoa ase oboruoti bwa Nyasae.
\v 32 Naki Yohana achete asemore ase enchera y'oboronge, timwamwegena; korende abarusia ebango na abakungu abatayayi bakamwegena; na inwe nonya nekero mwaroche ayio, timwaonchoka na komwegena.
\s1 Omoreng’anio bw’omogondo bw’emesabibu
\r (Mar 12:1-12; Luk 20:9-19)
\p
\v 33 "Tegerera omoreng'anio onde. Narenge omonto orenge nenyomba; ere akarema omogondo, agasimeka emesabibu imeo, akayoetananeria orobago, agakunya ime aroro egetera akomitera amasabibu, akaagacha orwaki, akaywatananera abaremi, akagenda orogendo.
\v 34 Ekero engaki y'amatunda yachia goika ang'e, agatoma abasomba baye ase abaremi, banyore amatunda aye.
\v 35 Abaremi bakabwata abasomba baye, oyomo bakamoaka, oyonde bakamoita, na oyonde bakamoaka amagena.
\v 36 Naende agatoma abasomba bande, abange kobua baria be ritang'ani; bakabakora boigo.
\v 37 Nyuma y'ayio agatoma omwana oye asebare, ogoteba: Inabasike omwana one.
\v 38 Korende abaremi baria, ekero bachia korora omwana oria, bagatebania barabwo ase barabwo: Oyo nere omonyamwando; gaki tomoite, omwando oye toyoire.
\v 39 Bakamobwata, bakamotuguta isiko korwa ase omogondo bw'emesabibu, bakamoita.
\v 40 Inee! Karache omonyene omogondo, naki arakore abaremi baria?"
\v 41 Bakamotebia, "Igo araite ababe baria ogoita okobe, na aatananere abaremi bande omogondo oria bw'emesabibu, abarache komoa amatunda ekero amire."
\v 42 Yeso akabatebia, "Timwana gosoma ase amariko: Rigena riria abaagachi bangete riabeire rigena rinene ri'ekoona. Ring'ana eri nigo riarure ase Omonene, na rirorio nogokumia ase amaiso aito?
\v 43 Ase engencho eye nabatebirie, ng'a oboruoti bwa Nyasae naborusigwe asemore, boegwe egesaku egekwama amatunda aye. [
\v 44 Oyoragwe igoro ase rigena eri nabunanekane, na ere oyo rigena riria riragwere inarimosenyente]"
\v 45 Ekero bachia koigwa emereng'anio yaye, abakuani abanene na Abafarisai bakamanya ng'a nabwo agoteba.
\v 46 Korende ekero bachia korigia komobwata, bakairoka emeganda, ekiagera abanto konya banchire ng'a nomobani are.
\c 22
\cp 22
\s1 Omoreng’anio bw’omoyega bw'enyangi
\p
\v 1 Naende Yeso agakwana nabarabwo ase emereng'anio akabora,
\v 2 "Oboruoti bwa igoro nigo bogwekaine nomoruoti okorete omoyega bw'enyangi y'omwana oye.
\v 3 Agatoma abasomba baye batebie baria konya barangerigwe ase enyangi, korende barabwo bakaanga gocha.
\v 4 Naende agatoma abasomba bande, agateba: Motebie abarangerigwe: Rigereria, endagera yane naroisirie, chiombe chiane na ebinoru biane bianyenyirwe, na bionsi biabeire ang'e; inchuo ase omoyega bw'enyangi.
\v 5 Korende bagachaya amang'ana aya, bakagenda, oyomo ase omogondo oye, na oyonde ase oboonchoreria bwaye;
\v 6 na abatigarete bakabwata abasomba baye, bakabakora bobe bakabaita.
\v 7 Omoruoti oria akaba nendamwamu, agatoma emeganda y'abarwani, agasiria abaiti baria, na omochie obo akayosamba nomorero.
\v 8 Erio agatebia abasomba baye: Enyangi yabeire ang'e, korende abarangeretigwe tibagwenereti.
\v 9 Gaki, genda ase amatabekania e chinchera, bonsi aba moranyore mobarangerie gocha ase omoyega bw'enyangi.
\v 10 Abasomba baria bagasoka, bagaika ase chinchera, bagasangereria bonsi aba banyorete, ababe na abaya; igo enyomba y'enyangi egaichorwa nabageni.
\v 11 "Korende ekero omoruoti achia gosoa korigereria abageni, akarora omonto oyomo aroro otabegete eanga y'enyangi.
\v 12 Akamotebia: Mosani, naki gwakorete ogasoa aiga, na aye otari neanga y'enyangi? Agakira-kiri.
\v 13 Erio omoruoti agatebia abakoreri: Moboe amaboko na amagoro, momotugute ase omosunte isiko; aroro abanto inababe nekerero na okoriania amaino.
\v 14 Naki abarangerigwe nabange, korende abachorirwe nabake.”
\s1 Riborio igoro y’okoa Kaisari ebango
\r (Mar 12:13-17; Luk 20:20-26)
\p
\v 15 Erio Abafarisai bakagenda, bagakora ekina buna bagochia komotega ase amang'ana aye.
\v 16 Bagatoma aborokigwa babo asare, amo n'Abaherodiani, bakabora, "Omworokia, twamanyire ng'a nigo ore omonto bw'ekeene, na enchera ya Nyasae nigo okoyiorokereria ase ekeene, gose tori koyiera monto; ekiagera torengerereti obonene bw'abanto.
\v 17 Gaki totebie naki oroche aye? Mboronge komoa Kaisari ebango, gose taibo."
\v 18 Korende Yeso, konya omanyire obong'ainereria bwabo, akabora, "Naki mogonteema, inwe abang'ainereria?
\v 19 Inyorokia ebesa y'ebango." Bakamorentera ebesa.
\v 20 Yeso akababoria, "Ekieni eke na amariko aya nebia ng'o?"
\v 21 Bakamoiraneria, "Nebia Kaisari." Erio akabatebia, "Nabo, ebire bia Kaisari moe Kaisari, na ebia Nyasae moe Nyasae."
\v 22 Ekero bachia koigwa ring'ana riria, bagakumia; bakamotiga, bakagenda.
\s1 Riborio igoro y’okobokigwa
\r (Mar 12:18-27; Luk 20:27-40)
\p
\v 23 Rituko riria Abasadukai bakamochiera, baria bakobora ng'a okobokigwa tikori, bakamoboria,
\v 24 bakobora, "Omworokia, Musa natebete: Omonto karakwe, na ere tari nabana, momura omwabo atware omoboraka oria, atenenerie momura omwabo egesaku.
\v 25 Bono mbarenge abamura ba ise omo batano na babere egati yaito. Oyo bwe ritang'ani akanyuoma, erio agakwa, na ekiagera atarenge nabana, agatigera momura omwabo mokaye.
\v 26 Naboigo noyo o kabere akamotwara, na oyo o gatato, goika bonsi batano na babere bakaera.
\v 27 Omoerio o bonsi omokungu oria nere agakwa.
\v 28 Inee! Ase okobokigwa, mokang'o arabe ase baria batano na babere? Naki bonsi mbamenyanete nere."
\v 29 Korende Yeso akabairaneria, "Mwasirire inwe, ekiagera timo manyeti amariko, nonya nokobua kwa Nyasae.
\v 30 Naki ase okobokigwa tibakonyuoma gose tibakonyuomwa, korende nigo barabe buna abamalaika ba Nyasae bare igoro.
\v 31 Na ase okobokigwa kw'abakure timwana gosoma eri mwatebetigwe na Nyasae:
\v 32 Inche ninche Nyasae o Ibrahimu, na Nyasae o Isaka, na Nyasae o Yakobo? Ere tari Nyasae bw'abakure, korende Nyasae bw'abare moyo."
\v 33 Ekero omoganda ochia koigwa aya, ogakumia ase okworokereria kwaye.
\s1 Riborio igoro y’ogochika kore okonene kobua ayande
\r (Mar 12:28-34)
\p
\v 34 Korende Abafarisai, ekero bachia koigwa ng'a Yeso obakiririe Abasadukai, bagasangererekana amo.
\v 35 Oyomo ase barabwo, omonto bw'amachiko, akamoboria ase okomoteerna,
\v 36 "Omworokia, ngochika ki kore okonene ase amachiko onsi?"
\v 37 Akamotebia, "Mwanche Omonene Nyasae oo nenkoro yao yonsi, na omoyo oo bwonsi, na obong'aini bwao bwonsi.
\v 38 Oko nakwo ogochika okonene, naende nakwo kwe ritang'ani.
\v 39 Nogwa kabere kogwekaine nokwo: Mwanche omogisangio oo buna bweanchete.
\v 40 Ase amachiko aya abere amachiko onsi na ababani naro atenenerete.”
\s1 Riborio igoro ya Masihi
\r (Mar 12:35-37; Luk 20:41-44)
\p
\v 41 Abafarisai kobasangererekanire amo, Yeso akababoria,
\v 42 "Naki inwe mokorengereria ase Kristo? Nomwana o ng'o are?" Bakamoiraneria, "Nomwana o Daudi."
\v 43 Akababoria, "Inki rende gekogera Daudi, akoraagwa n'Omoika, akamoroka Omoneno, okobora:
\v 44 Omonene agatebia Omonene one: Ikaransa ensemo y'okoboko kwane gw'okorio, goika mbeke ababisa bao babe inse y'amagoro ao?
\v 45 Gaki, onye Daudi okomoroka Omonene, naki rende aba omwana oye?
\v 46 Onde tarenge ore konyara komoiraneria ing'ana; nonya nkorwa rituko riria monto onde tarenge na boremu komoboria maborio ande.
